---
title: "İspinozgiller"
---

## İspinoz

*Fringilla coelebs*, Common Chaffinch

***Yaygın ve çok sayıda bulunan yerli ve kış göçmenidir.***

İç Anadolu, Güneydoğu Anadolu ve Doğu Anadolu'da nispeten lokal olup özellikle yerleşimlerin çevresindeki tarım arazilerinde yoğunlaşır. Bu bölgelerde muhtemelen kısmen göçmen veya irtifa göçmenidir. Bitki örtüsünün gelişmiş olduğu her türlü habitatta ürer. Ancak en yaygın özellikle Karadeniz Bölgesi ve Trakya'da dağlık bölgelerde 1100-2000 m arasındaki ibreli ve karışık ormanlarda bulunur.

Geçit sırasında daha yaygındır. Ekimin ilk üç haftasında yüksek sayılar ülkenin kuzeyinde geniş cephede geçit yapar. 24 Eylül ve 8 Kasım 1966'da İstanbul Boğazı'nda 8865 tanesi, 18 Ekim 1980'de İstanbul Küçük Çamlıca'da 727 tanesi geçmiştir. Göçü ağustos başında başlar, en azından kasımın ilk haftasına kadar sürer, hatta güneyde daha uzun sürer. En erken 20 Ağustos'ta, en geç 8 Kasım'da izlenmiştir. İlkbahar göçü mart ve nisanda kaydedilmiş, Erzurum'da 16 Mart - 16 Nisan arasında önemli sayılarda gözlenmiştir. Özellikle Marmara, Ege, Akdeniz ve daha seyrek olarak Karadeniz bölgelerinde her türlü uygun habitatta ekim başından nisana kadar büyük sayılarla kışlar. Bu mevsimde nadiren çok yüksek yoğunlukta kaydedilir, 1990-91 kışında Antalya'da yüzlercesi görülmüştür.

![](images/harita_Fringilla coelebs.png)

**Üreme**

Plantasyonlar, zeytinlikler, meyve bahçeler ve yaygın olarak engebeli arazideki ibreli ormanlar dâhil olmak üzere her türlü ormanlık alanda ürer. Marmara Bölgesi'nde en yüksek üreme yoğunluğu Uludağ'da 1100-1400 m arasındaki karaçam (Pinus nigra) ormanında tespit edilmiştir [@jetz1995]. Kocaçay Deltası'nda alüvyal ormandaki 31 hektarlık arazide üreme yoğunluğunun hektarda 1,3 çift olduğu, çevredeki yaprak döken ormanda ise daha yüksek olduğu tespit edilmiştir [@ertan1996]. Kızılırmak Deltası'nda 1992'de ortalama yoğunluk 100 hektarda 15 savunulan alan olarak çıkmıştır [@hustings1994]. Yuva muntazam ve derin bir kâse olup yosunlarla liken, otlar, kökler ve tüyler karıştırılarak örülür, örümcek ağlarıyla sarılır ve tüyler, yün ve bitkisel havla astarlanır. Türkiye'de az sayıda üreme gözlemi vardır. Toplam 2 yuvada 4 yumurta, toplam 2 yuvada 4 ve 5 yavru gözlenmiştir. **MAR.** 25 Haziran 1973'de Üvecik'te bir erişkin tüylenmiş bir yavruyu beslerken gözlenmiş, 26 Haziran'da Paşaköy çevresinde başka bir erişkin yuva materyali taşırken gözlenmiştir. **KAD.** 1 Haziran 1992'de Kızılırmak Deltası'nda [@hustings1994] ve 9 Haziran 1975'de Boyabat'ın kuzeyinde birer erişkin yiyecek taşırken gözlenmiş. **AKD.** 11 Mayıs 2003'de Ağla'da genç bir çamda yerden 2 m yükseklikteki yuvada 3-4 günlük dört yavru bulunmuş, buna göre ilk yumurtlama tarihinin 23 Nisan olduğunu tahmin edilmiştir. 28 Nisan 1967'de Akseki'de ibreli bir ormanda en yaygın tür olduğu gözlenmiş, dört yumurtalı bir yuva bulunmuştur. 19 Nisan 2004'de burada bir köknarın 3-4 m yükseklikte birer tam bitmemiş yuva bulunmuştur. 12 Mayıs 2005'de Uzuncaburç'ta içinde beş yavru olan bir yuva, 13 Mayıs'ta Mut'ta yavrulu başka bir yuva bulunmuştur. 27 Mayıs 1999'da Eğirdir'de tüylenmiş yavrusunu besleyen bir çift görülmüştür. **İÇA.** 26 Nisan 1983'de Kızılcahamam'da bulunan yuvada dört yumurta gözlenmiş [@baris1984], 25 Mayıs 1992'de henüz uçamayan yeni tüylenmiş bir yavru gözlenmiştir.

**Alttürler ve Sınıflandırma**

İspinoz taksonomisinin karmaşık olduğu tespit edilmiştir. Trakya'da nominat *coelebs* alttürü, Güney Marmara, Karadeniz Bölgesi ve İç Anadolu ve Doğu Anadolu'nun kuzeyinde *caucasica* alttürü ve Ege'de muhtemelen *schiebeli* altrürünün bulunduğundan. İyi örneklerin bulunmaması nedeniyle kalan bölgelerdeki popülasyonları hangi alttürlere ait olduğu belirsizdir. Doğu Anadolu'nun güneyi, Güneydoğu Anadolu ve Hatay'dakilerin şimdilik *syriaca* alttürüne eklenebileceğini, Toroslar'da ve Akdeniz Bölgesinin kıyılarındakileri *schiebeli* ve *syriaca* alttürlerinin ara formu olabileceğini belirtmiştir. Batı Anadolu'dakileri sınıflandırmak için gerekli örnekler bulunmamaktadır. Roselaar bu isimlendirilen formlar arasında çok hafif farkların bulunması ve bu özelliklerin tüylerin yıpranması ve solmasıyla seçilemediğini belirterek taksonomilerinin sorunlu olduğunu kabul eder [@roselaar1995].

## Dağ İspinozu

*Fringilla montifringilla*, Brambling

Yaygın ve nispeten çok sayıda bulunan kış konuğu ve geçit türüdür.

Ülkenin her tarafında genellikle seyrek ara sıra ve lokal olarak kalabalık sürüler halinde bulunan kış konuğudur. Doğu Anadolu'dan az kaydı vardır, ancak düzenli olarak Malatya'da kışlar. Güneydoğu Anadolu'da düzensiz olarak görüldüğü tahmin edilir. Çoğunlukla İstanbul Boğazı, Trakya ve Kuzeydoğu Anadolu'ya genellikle eylül sonu ile kasım sonu arasında varır. Trakya, Batı ve Orta Anadolu'nun her yerinde kışlar, çoğunlukla Kuzey, Batı ve İç Anadolu'da yoğunlaşır. Düzensiz olarak yüksek sayılarda tespit edilmiş, 1966-67 ve 1988-89 kışlarında 1000'i aşan kalabalık sürüler sık görülmüştür. İç Anadolu'da 1976 başında istisnai yüksek sayılarda tespit edilmiştir. 1500 m'ye kadar bütün habitatlarda kaydedilmiştir. Geri dönüş mart sonunda başlar, bu zamana kadar orta ve güney bölgelerde çoğu ayrılmış olur, birkaç tanesi nisana kadar kalır, en geç 21 Nisan'da görülmüştür. Çok nadiren yazın kalabilir, bununla ilgili tek kayıt Erzurum'da haziran başına kadar kaldığını belirten [@mcgregor1917].

![](images/harita_Fringilla montifringilla.png)

**Üreme**

Türkiye'de yuvalamaz.

**Alttürler ve Sınıflandırma**

Monotipik bir türdür.

## Kocabaş

*Coccothraustes coccothraustes*, Hawfinch

***Nispeten lokal ve çok sayıda bulunan yerli, geçit türü ve kış konuğudur.***

Marmara, Karadeniz Bölgesi'nin batısı ve İç Anadolu'nun kuzeyinde bulunur. Trakya'da yer yer çok bol olabilir. Üreme dönemi Ege Bölgesi'nde bulunur, ancak üremesiyle ilgili bir kanıt olmasa da en azından kuzey Ege'de kesinlikle ürediği düşünülür. Danford (1878) bu türün Toroslar'ın Akdeniz tarafında ürediğini kaydetmiştir. Ancak bunu destekleyen sadece iki kayıt vardır, biri Toroslar'ın doğusunda erken bir temmuz kaydı ([@roselaar1995]), diğeri de mayıs ortasında Mut'un doğusundan gelen bir gözlemdir. Doğu Anadolu ve Karadeniz illerinde de uygun habitatlarda, ağustosta Tunceli'de (Heblig 1984) ve temmuzda Trabzon'da kaydedilmiştir. Özellikle ekimden itibaren tüm ülkede geçit sırasında kaydedilir, İstanbul Boğazı ve Borçka gibi göç gözlem noktalarında nispeten az sayıda görülür. Trakya, Batı ve Orta Anadolu'nun her yerinde kuşlar. Çoğu kış kaydı Marmara, Ege ve Akdeniz'in kıyı bölgelerinden ve hemen ardından gelir ve buralarda çeşitli ormanlık alanlarda yer yer çok boldur. Bu mevsimde İç Anadolu ve istisnai olarak Doğu Anadolu'da da görülmüştür ve bu bölgelerde irtifa göçü yaptığı düşünülür.

![](images/harita_Coccothraustes coccothraustes.png)

**Üreme**

Çoğunlukla yaşlı ve yaprak döken ormanlarda, Marmara'da özellikle Trakya'da, Karadeniz Bölgesi'nin batısında ve nadiren İç Anadolu'da ürer. Türkiye'de üreme alanı, yuva ve yumurta sayısı henüz yayımlanmamıştır. Başka yerlerde yuva genellikle ağaca ve 4 m'den yükseğe kurulur. Kâse şekilli olup dal, kök ve likenlerden örülür ve daha ince kökler, bitki lifleri ve kıllarla astarlanır. Olağan yumurta sayısı 4-5'dir. **MAR.** 14 Mayıs 1970'de Belgrad Ormanı'nda bir çift görülmüş, 18-29 Haziran 1973'te erişkinler yiyecek taşımışlardır. 21 Temmuz 1973'de Kavakköy'de yiyecek taşıyan erişkinler görülmüştür. 17-19 Haziran 1973'de İstanbul Bebek'te görülen yeni tüylenmiş yavruyu besleyen bir erişkin son yumurtlama tarihinin mayıs ortası olduğunu işaret eder. KAD. 9 Haziran 1978'de Alaplı'da yuva malzemesi taşıyan bir erişkin görülmüştür, bu gözlem belki bir telafi yuvasına veya ikinci bir kuluçkaya ait olabilir. İki kuluçka çıkarma yayılış bölgesinin kalanında ara sıra gözlenebilir. **İÇA.** 5 Haziran 1996'da Kızılcahamam'da bir erişkin yiyecek taşırken görülmüştür.

**Alttürler ve Sınıflandırma**

Doğu ve Güney Balkanlar'daki kuşların nominat coccothraustes ve Güney Kafkasya'daki nigricans arasındaki klinal varyasyonun ortasında olduğu düşünülür ([@roselaar1995]). Bu durumda en azından ülkenin batısındaki kuşların nominat alttürün altında değerlendirmek güvenli olur. Doğu Anadolu'da örnek toplanmış, ancak sonra bunlar kaybolmuştur; bu nedenle nigricans'ın ülkenin kuzeydoğusuna kadar uzanıp uzanmadığı söylenemez. Bununla beraber Roselaar (1995) bu tür Karadeniz Bölgesi'nin her yerinde yayılış göstermediği için klinal bir varyasyonun geçerli olamayacağını belirtir. Kayıtların olmaması gözlem eksikliğinden kaynaklanmıştır. Nitekim Karadeniz Bölgesi'nin her yerinde yayılış gösterir.

## Şakrak

*Pyrrhula pyrrhula*, Eurasian Bullfinch

***Lokal ve seyrek yerli ve yarı göçmendir.***

Karadeniz Bölgesi'nde 2500 m yüksekliğe kadar yaygındır. Çok yerel olarak Marmara ve Kuzey Ege'de dağlık ibreli ve ara sıra karışık ormanlarda sayıda bulunur. Trakya'daki durumu belli değildir. İç Anadolu'nun kuzey sınırında, kış aylarında düzenli olarak gözlenir. Kuzeydoğu Toroslar'ın en ucunda son zamanlardan gelen haziran ve temmuz kayıtları mevcuttur. Ekim ve şubat arasında batı ve orta bölgelerimizde, özellikle de kıyı bölgelerinde, çok daha yaygın olup küçük sayılar halinde görülür. Ankara'da mayıs sonuna kadar kalmıştır. Bu dönemde istisnai olarak Birecik'te de rastlanmıştır.

![](images/harita_Pyrrhula pyrrhula.png)

**Üreme**

Çoğunlukla Karadeniz Bölgesi'nde 900 m'nin üstündeki sık ibreli ve karışık ormanlarda ürer. Türkiye'den üreme alanı, yuva ve yumurta kaydı bulunmamaktadır. Fakat diğer bölgelerdeki yuvalar yerde 1-2 m yükseklikte bir çalı veya genç bir ağaçtadır. Yuva sığ bir yapı olup ince dallar, yosun ve likenlerle örülür, kökler ve kıllarla astarlanır. Yumurta sayısı genellikle 4-5'dir. **KAR.** 9 Haziran 1975'de Boyabat'ta görülen tüylenmiş yavruları besleyen bir çift ilk yumurtlama tarihinin mayıs başı olduğunu gösterir. Bu kuşların habitatı yaklaşık 1300 m yükseklikte, arada tarım arazileri, birkaç yapraklı ağaç ve çalı bulunan çamlarla kaplı kireçtaşı tepelerdir. 25 Ağustos 2000'de Sivrikaya'da sık ormanın içinde yavrular, 31 Ağustos 1973'de İkizdere'de iki yavru gözlenmiş. Bu kayıtlar tahminen ikinci kuluçkaya ait olup çift kuluçka bu enlemdeki diğer yerde yaygındır.

**Alttürler ve Sınıflandırma**

Kuzeydoğu Anadolu'daki alttürü rossikowi olup, Batı Karadeniz Bölgesi için Karadere, Bolu Dağı, Abant Gölü ve Ilgaz Dağları'nda toplanan örneklerle morfolojik ölçüm verileriyle paphlag­oniae isimli yeni bir alttür tanımlanmıştır. Paphlag­oniae rossikowi'den genellikle daha küçük olup morfolojik özellikleriyle Avrupa'da yaşayan germanica'ya yakındır. Ülkenin daha batısında germanica veya paphlagoniae'den hangisinin olduğu bilinmemektedir. Ancak Tring Doğa Tarihi Müzesi, Manchester Müzesi ve Sofya Ulusal Doğa Tarihi Müzesi'ndeki Avrupa'nın ve Batı Asya'nın her tarafından toplanan örnekler incelendiğinde bu tür için bugüne kadar isimlendirilmiş coğrafi varyasyonların büyük çoğunluğunu tanımanın gerekli olmadığı fikrine varılır. Hem germanica hem de europaea'yı uzun bir örnek serisiyle bile birbirinden kesin olarak ayırmak imkânsız görülmektedir. Rossikowi olarak tanımlanan Batı ve Orta Avrupa kuşları kışın Toros Dağları'ndan toplananlar rossikowi'ye bir miktar benzerlik gösterse de görünüşleriyle nominat alttüre yaklaşır. Paphlagoniae'nın üreme bölgesinden nispeten iyi sayıda örnek incelemiş olduğumuza rağmen bu varyasyonu taksonomik seviyede tanımak için gerekli mantıksal temel çok zayıftır (daha ayrıntılı tartışma için; bkz. Kirwan 2006). Nominat pyrrhula'nın istisnai akınlar sırasında Türkiye'ye ulaşıp ulaşamayacağı veya kuzeydeki popülasyonların dönem dönem gelip gelmediği bilinmemekle beraber, 2004 sonbaharında Avrupa'nın birçok bölgesinde gözlenen bir göç sırasında Bulgaristan'da bu tip kuşların kaydedildiği düşünülmektedir (Pennington ve Meek 2006).

## Alamecek

*Rhodopechys sanguineus*, Eurasian Crimson-winged Finch

***Lokal ve nispeten çok sayıda bulunan yaz göçmeni, nadir kış göçmenidir.***

Yüksek ve nispeten kurak dağlık alanlarda bulunur. Bunun yanında Doğu Karadeniz'in doğu ve iç bölgelerinde, lokal olarak Doğu Toroslar'da ve eteklerinde, İç Anadolu'da Tuz Gölü'nün doğusundaki dağlık bölgelerde yer yer boldur. Eber Gölü bölgesinden üreme döneminden, Mayıs 1967 ve 1992'den gelen iki kayıt, bu bölgede ana yayılışının kenarında bir popülasyonun üreyebileceğini gösterir. Buna ilaveten daha da güney ve batıdan üreme dönemi kayıtları mevcuttur. Genellikle seyrek bitkili kayalık yamaçlarda, en azından Ağrı Dağı'nda 4200 m'ye kadar yükseklikte, Doğu Anadolu'da sıkça 1600 m'nin üstündeki tarım arazilerinde ve daha batıda düzenli olarak en azından 900 m'ye kadar nispeten alçak bölgelerde ürer. Üreme genellikle nisanda ve muhtemelen doğuda biraz daha geç başlar. Kış aylarında İç Anadolu'nun bozkır arazilerinde nadiren görülebilir. Tek tük Ege'de, daha istisnai olarak Marmara'da batıda Biga'da (Çanakkale) görülmüştür (OST 1969). Buna rağmen çoğunluk Doğu Anadolu'da 2000 m'ye kadarki yüksekliklerde bulunur.

![](images/harita_Rhodopechys sanguineus.png)

**Üreme**

Seyrek bitkili, çıplak topraklı ve taşlı dik yamaçlarda, ara sıra dağınık bodur ağaçların arasında ve lav yataklarında, neredeyse tamamen bitkisi alanlarda bulunur. Bunun yanında Tuz Gölü'nün doğusunda bağlık ve dağınık ağaçlı yamaçlarda ve kayalık vadiler ve seyrek ve bodur ağaçlı düz açık arazilerde bulunur ([@roselaar1995]). Lehman ve Mertens (1969) 1100 m rakımlı Meke Tuzlası'nda (Konya) 45º açılı küllü yamaçlarda ve 40 x 50 x 20 cm boyutlarındaki lav plakalarının altında girişi doğuya bakan yuvalar bulmuştur. Ardından aynı yerde plakaların altındaki yuvalara ilaveten alçak adaçayı (Salvia) tutamlarında yuvalar bulunmuş ([@mcneile1950]) olup yuvalar kuru bitki gövdelerinden kabaca örülmüş ve ince ot ve bitkisel liflerle astarlanmıştı. Türkiye'de gözlenen yumurta sayısı 5 (3 yuvada). Yavru sayısı: 5 (1 yuvada). **AKD.** 13 Nisan 1994'de yuva yapımı ve kurlaşan çiftler tespit edilmiş, 19 Temmuz 1971'de Torosdağ'da yeni tüylenmiş yavrularını besleyen erişkinler görülmüştür. **İÇA.** 6 Mayıs 1968'de Meke Tuzlası'nda içinde 2-3 günlük dört yavru ve bir yumurta olan bir yuva, 6 Mayıs 1968'de yumurtalı bir yuva ve içinde uçmaya hazır yavrular olan ikinci bir yuva bulunmuş olup, ilk yumurtlama tarihinin 17, 20 ve yaklaşık 1 Nisan olduğunu gösterir (Lehmann ve Mertens 1969). 30 Nisan ile 9 Mayıs 1970 arasında içinde yumurta olan dört yuva tespit edilmiş (Lehmann 1971), 20 Nisan 1970'de birince beş yeni, diğerinde de dört yeni yumurta bulunan iki yuva bulunmuş, ertesi gün ikinci kuluçka beşe tamamlanmıştır. 22 Nisan 1970'de bulunan iki yuvanın birincisi erken evrelerinde olan beş yumurtalı olup ikincisi henüz tamamlanmamış ve tek yumurtalıdır. 21 Nisan 1973'de içinde yumurta olmayan, ancak yumurtlamaya hazır bir yuva ve içinde yumurta olan iki yumurta bulunmuştur ([@mcneile1950]). 4 Mayıs 2005'de düz bir kayanın altında bulunan yuvada dört yumurta bulunmuş olup, yumurtlamanın henüz bitmediğini gösterir. 9 Mayıs 1967'de Sultan Dağları'nda çiftleşme, 19 Haziran 1996'da Karadağ'da tüylenmiş bir yavru görülmüştür (Kirwan 1998a). 24 Temmuz 1971'de üç tane yeni tüylenmiş yavru tespit edilmiş, 25 Haziran 1977'de en azında üç çift yavrularına yiyecek getirirken ve bir çift iki tüylenmiş yavrusunu beslerken görülmüştür (Schubert 1979). **DOA.** 2 Haziran 1969'da Görentaş yakınında bir erişkin yuva malzemesi taşırken, 11 Mayıs 1992'de Van yakınında bir çift yuva üzerinde görülmüştür. 1966'da Temmuz sonu ve Ağustos başında Süphan Dağı'nda birkaç aile grubu gözlenmiştir. McGregor (1917) türün Erzurum yakınında bir yılda iki kez yavruladığını, buna kanıt olarak da 20 Ağustos gibi geç bir tarihe kadar, ancak uçabilen yavruların olduğu aile grupları gördüğünü belirtir. Tür yayılış bölgesinin kalanında da iki kez kuluçkaya yatar.

**Alttürler ve Sınıflandırma**

Tip örneği Erzurum'dan toplanmıştır; dolayısıyla nominat alttür bulunur. Kirwan ve diğerlerine (2006) göre alameceğin Kuzeydoğu Afrika'da Atlas Dağlarındaki alienus alttürünün bütün giysilerindeki farklılıklar ve morfolojik özellikleri dikkate alınarak iki allopatrik tür olarak kabul edilmiştir. Bilimsel ismin doğru yazılışına dikkat ediniz (David ve Gosselin 2002b). Cins düzeyinde taksonomik tartışmalar için doğu alameceğine bakınız.

## Küçük Alamecek

*Bucanetes githagineus*, Trumpeter Finch

***Çok lokal ve az sayıda yaz göçmenidir.***

Kuzey'de Doğubayazıt'a kadar çıkarken, Akdeniz Bölgesi sınırına girebilir. İlk kez Dementiev ve Gladkov (1951-54) tarafından listeye alınmış, ancak bu kanıtsız iddia Kumerloeve (1961) tarafından reddedilmiştir. 1974'den itibaren 22'den fazla kayıt yayımlanmış olup bunları birçok eksiksiz tariflidir. Buna rağmen mevcut durumu ve yayılış bölgesi belirsiz kalmıştır. Muhtemelen nisan sonu ve ağustos ortası görülen nadir bir yaz göçmeni olup ürediği Güneydoğu'da ispatlanmıştır (Martins 1989). Durumu düzenli mevsimsel göç hareketlerinden çok göçebe nitelikli hareketler olarak açıklanabilir.

Kayıtları şu şekildedir: 24 Mayıs 1974'de Iğdır Tuzluca'da iki erkek ve iki dişi, Tuzluca ve Kağızman arasında birçok kuş, 6 Haziran 1987'de altı tane Tuzluca ve Kağızman arasında Gaziler yakınında görülmüştür. 13 Haziran 1977'de Nemrut Dağı'nda (Tatvan) muhtemelen bir tane kaydedilmiştir (Krieger 1988). 28 Haziran 1977'de Yeşilce'nin 5 km güneyinde beşi genç toplam yedi kuş (Gaziantep) görülmüş, aynı yerde Haziran 1996, Mayıs 1997, 1999 ve 2000'de başka kuşlar gözlenmiştir (Kirwan ve Martins 2000a, Kirwan vd. 2000). 10 Mayıs 1979'da bir çift Alanya ve Manavgat arasında, 17 Ağustos 1987'de bir erkek Nemrut Dağı'nda (Tatvan) (Krieger 1988), 24 Nisan 1988'de bir kuş Silifke ile Mersin arasında, 17 Mayıs 1989'da bir kuş Birecik ve Cizre arasında, 16-17 Haziran 1990'da Birecik'te bir kuş ([@kirwanmartins1994]), 17 Mayıs 1992'de aynı yerde üç tane (Kirwan ve Martins 2000a), 8 Temmuz 1997'de Doğubayazıt'ta bir kuş, 31 Temmuz 2 Ağustos 1998 arasında aynı yerde iki kuş (Kirwan vd. 2000), 24 Haziran 2004'de iki genç (Balmer ve Betton 2005a), 10 Ağustos 1998'de Nemrut Dağı'nda (Tatvan) üç dişi veya ilk kışındaki gençler, 29 Nisan 1999'da Çınar Göksu Barajı'nda (Diyarbakır) iki tane (Karakaş ve Kılıç 2002), 13 Haziran 1999'da Göksu Delta'sında iki erkek (Kirwan vd. 2000), 30 Mayıs 2005'de Erciş'in (Van) 26 km batısında, Van Gölü'nün kuzey kıyılarında bir çift, 26 Mayıs 2005'de Pervari'de (Siirt) öten bir erkek, 1 Nisan 2008'de Mileyha'da (Antakya) bir kuş görülmüştür. Küçük alamecek ve doğu alameceğinin her ikisi de Tuzluca ve Doğubayazıt çevresinde görülmesi türlerin birbirleriyle karıştırılması ihtimalini düşündürse de her iki türün de gözlem kayıtları nitelikli tariflerle desteklenmiştir. Azerbaycan'da iki türün bir arada yan yana ürediği teyit edilmiştir (Clement vd. 1993).

![](images/harita_Bucanetes githagineus.png)

**Üreme**

24 Haziran 2004'de Doğubayazıt'ta iki tüylenmiş yavru (Balmer ve Betton 2005a), 28 Haziran 1977'de Gaziantep yakınında beş yavru görülmüş ve Temmuz 2006'da Doğubayazıt çevresinde bir yuva tespit edilmiştir. Bunun dışında üremesiyle ilgili ayrıntılı gözlemler yoktur. Ermenistan'da 17 Nisan 1961'de Vedi yakınında üreyen bir çift tespit edilmiş, 7 ve 31 Temmuz 1995'de çiftler ve 31 Temmuz'da bir genç gözlenmiş, 4 Ağustos'ta bir erişkin ve dört gençten oluşan bir aile grubu pınardan su içerken gözlenmiştir (Adamian ve Klem 1999). Tür Türkiye ve Ermenistan'da yayılış bölgesinin en kuzey sınırındadır. Diğer bölgelerde çölde kayalık bölgelerde ürer, yuvasını alçak bir yardaki bir kaya çatlağı veya oyuklara, yer yer duvarlar, teraslar ve eski binalara yapar. Bazen yuvası bir kaya veya alçak bir çalının gölgesine de kurabilir. Yuva kâse şekilli olup bitki kökleri, dallar ve otlarla örülür, kıl ve yünle astarlanır. Ortalama yumurta sayısı 4 ile 6 arasındadır. Üreme mart ve nisanda başlar ve yılda iki kez kuluçkaya yatabilir.

**Alttürler ve Sınıflandırma**

Türkiye'den toplanmış hiçbir örnek yoktur. Ancak ülkede bulunan alttürü güvenle crassirostris (see [@roselaar1995]) olduğu söylenebilir. Doğu alameceği altındaki taksonomik tartışmaya bakınız.

## Doğu Alameceği

*Bucanetes mongolicus*, Mongolian Finch

***Lokal ve az sayıda yerli ve irtifa göçmenidir.***

Yayılış bölgesinin diğer kısımlarında da irtifa göçmenidir (Clement ve diğerleri 1993). Genellikle küçük sayılarda, Doğu Anadolu'nun en doğu bölgelerinde bulunur. Başlıca yayılış bölgesi Kars ve Van illerinin Ermenistan ve İran sınırları, güneyde Hakkâri bölgesi ve doğuda Tunceli'de Munzur Dağlarında Sultanbaba Dağı'dır. Çok sık ziyaret edilen Sivrikaya'da (Doğu Karadeniz) görülmüş olması yayılışının genişlediğine kanıt olabilir. Yayılış bölgesinin kalanında Iran ve Afganistan'dan doğuda Moğolistan'a kadar ürer. Bütün güncel kayıtlar 800-2700 m arasındaki kurak, yarı kurak ve kayalık dağlık bölgelerden gelir, daha yüksek bölgelerde de görülmesi olasıdır. Genellikle alçak çalılıklar, otlar ve otsu bitkilerde bulunur. Türkiye'den hepsi 1977'den sonra gelen, en fazla 25 bireylik gözlemleri içeren yaklaşık 60 yayımlanmış kaydı vardır. Bu kayıtların çoğunluğu Kirwan ve Martins (1994, 2000a) ve Kirwan vd. (2003) tarafından sıralanmıştır.

Son zamanlarda yoğun olarak gelen kayıtlar, geçmişteki kayıt kıtlığıyla karşılaştırıldığında bu türün yayılış bölgesinin hızlı ve gerçek bir genişleme yaşadığı iddia edilebilir. Mevcut kayıtlar hem üreme sonrası dağılma hem de lokal üreme olarak yorumlanabilir. Türün ülkedeki sanılan yayılış bölgesinin çok batısındaki varlığı dikkate alındığında, türü dağlık Doğu Anadolu'dan İç Anadolu sınırına kadar aranması açıkça gereklidir. Kirwan vd. (2000) Kumerloeve (1970) tarafından 60'ların sonunda İç Anadolu'da iki kere boz alamecek kaydetmesine dikkat çekmiş olup (bkz. boz alamecek), Tunceli'den bildirilen gözlemlerin boz alamecek olarak yanlış tanımlanmasını göz önünde bulundurulduğunda, İç Anadolu gözlemlerindeki kuşların aslında doğu alameceği olması pek hala mümkündür.

Bugünkü doğu sınırımızın kuzeyinde yetersiz belgelenmiş tarihi kayıtlar vardır. Mayıs 1911 ve 1912'de Bobrinskij (1916) türü bugünkü Türkiye, Ermenistan ve Azerbaycan sınırına yakın Bulgan (Nahçivan) yakınlarında gözlemiştir. Ardından Behe (Bohme) (1926) 1915 ilkbaharında Iğdır Tuzluca'da küçük bir sürü bulmuştur. Ermenistan'ın güneyinde Türkiye sınırına yakında bulunduğu ve çok büyük olasılıkla ürediği tespit edilmiştir (Beddard vd. 2002, Ananian ve Bussutil 2003). Kumerloeve (1961) bu kayıtlardan kısaca ve bahsetmiş, ancak son zamanlarda gelen yoğun kayıtlar bu tarihi kayıtların değerini yükselmiştir. Türün Türkiye ve Batı Palearktik'teki durumu Barthel vd. (1992), Kirwan ve Konrad (1995) ve Kirwan vd. (2000) tarafından değerlendirilmiştir.

![](images/harita_Bucanetes mongolicus.png)

**Üreme**

Kurak ve kayalık bölgelerde, taşlık çıplak arazideki seyrek ve alçak çalılıklarda ve genellikle nispeten yüksek ve dik yamaçlarda bulunur. Doğu Anadolu'da İshak Paşa Sarayı'nda seyrek bitkili yamaçlarda, yarların etekleri boyunca, Iğdır Tuzluca'da alçak otsu bitkilerin ve 1 m yüksekliğindeki seyrek çalıların bulunduğu iki kurak vadide bulunur. Bunun yanında geniş siyah lava düzlüklerindeki seyrek vejetasyonda olması muhtemeldir. Yuva yeri, yuvası, yumurta sayısı Türkiye'den henüz tanımlanmamıştır. Diğer bölgelerde yuvası yerde, küçük bir çatlak veya oyukta veya üstten sarkan alçak bir çalı veya kayanın gölgesindedir. Seyrek ve derin olmayan kâse şekilli yuvasını kuru ot kökleri ve kuru yaprak şeritleriyle örer, kıl ve yünle astarlar. Ortalama yumurta sayısı 3-5 olup yumurtalar mayısta, bazen de daha geç koyulur. Yılda bir kere kuluçkaya yatar. Yavru sayısı: 3 (1 yuvada). **DOA.** 17 Temmuz 1988 ve 21 Temmuz 1994'de İshak Paşa Sarayı'nda birçok genç, Haziran 1996 başında çoğunlukla çiftler halindeki 20-42 erişkin ve 9 Ağustos 2001'de bir genci besleyen dişi gözlenmiştir. Diğer alanlarda 16 Temmuz 1990'da Çaldıran, Aşağı Mutlu'da bir çift iki yavruyu beslerken, 23 Ağustos 1982'de bir genç Sultanbaba Dağı'nda görülmüştür. 23 Haziran 2000'de Doğubayazıt'ta bulunan yuvada üç yavru bulunmuş olup yumurtlama tarihinin en genç haziran başı olduğunu gösterir. 28 Temmuz 2004'de Serpmetaş'ta bir çift ve üç genç kaydedilmiştir (Balmer ve Betton 2005a).

**Alttürler ve Sınıflandırma**

Monotipik bir türdür. Cheng (1987) tarafından küçük alameceğin bir alttürü olarak görülmüş olsa da bu düzenleme çok zayıf desteklidir. Nitekim Panov ve Bulatova (1972) doğu alameceğinin küçük alamecekten çok çütreye daha yakın akraba olduğunu gösterirken, Vaurie (1949a) daha güçlü bir destek olarak küçük ve doğu alameceklerinin daha doğuda geniş bir alanda simpatrik olarak bulunduğunu ve birbirleriyle karışmadığını belirtmiştir. Buna ilaveten bu iki türü Doğu Asya'da farklı yüksekliklerde bulunarak ayrışırlar (Haffer 1989). Ancak yayılış bölgesinin batısında ve Türkiye'de en azından birkaç kere simpatrik bulundukları görülmüş ve karakter kaymasına dair bazı kanıtlar gözlenmiştir. Karakter kayması, türler arası ekolojik bir tepki olup, birbirine yakın akraba türlerin simpatrik bulunduğu gözlenir. Buna karşın Swinhoe'nin doğu alameceğini Carpodacus cinsi altında sınıflaması, bazı açılardan bilinçli bir tercih olarak görülebilir. E.N. Panov'a (ile sözlü iletişim 2003) göre çütre ve doğu alameceğinin sesleri konusunda yayımlanmamış bir çalışma iki türün birbirine yakın akraba olabileceğini desteklemektedir. Doğu alameceği ve çütrenin karyotipleri nispeten benzeşirken her ikisinin karyotipi küçük alamecekten nispeten farklıdır.

Buna rağmen iki Bucanetes türünü, küçük ve doğu alameceğini Carpodacus cinsi altına yerleştirmek yayımlanmış kanıtlarca desteklenmemektedir. Aynı çizgide Panov ve Bulatova (1972) tarafından, doğu alameceğinin tek başına Carpodacus cinsi altına alınması, ikisi arasındaki belirgin ve dış görünüşteki kayda değer farklardan ve son yıllarda yayımlanan bazı genetik çalışmalarından (Arnaiz-Villena vd. 2008) dolayı reddedilebilir.

Her iki Bucanetes türü, Rhodopechys cinsinin kapsamı genişletilerek, alamecek ve boz alamecekle beraber tek cins altında değerlendirilmiştir (Vaurie 1949a, Cheng 1987, Sibley ve Monroe 1990, Clement vd. 1993). Buna benzer şekilde bazı yazarlar dört türü de Bucanetes altında görmüşlerdir. Bu düzenleme, bir yandan bazı avantajlar barındırması ve birçok ortak morfolojik, davranışsal ve diğer karakterlerle desteklense de kayda değer olumsuz sonuçlar da doğurmuştur. Bu grubu monofiletik bir grup olarak görülemez; nitekim üreme biyolojilerindeki farklar Harrison ve Castell (2002) tarafından incelenmiştir. Buna ilaveten alameceğin en yakın akrabasının Himalayalar'da yaşayan ve monotipik bir cins olan Callacanthis burtoni türü ispinoz olduğu, bu türün de diğer çütrelere ve ketenkuşlarına (Carduelis cinsi altında Acanthis altcinsi) yakın olduğu bilinmektedir. (C. S. Roselaar in Cramp ve Perrins 1994). Bu iki türün hemcins (kongenerik) olduğu iddia edilse de mitokondriyal DNA analizleri bu iddiayı desteklememektedir (Groth 1998). Her iki türün yumurtaları şaşırtacak kadar birbirine benzer olup, kendi içlerinde birbirine oldukça benzeyen Bucanetes ve Rhodospiza yumurtalarından farklıdır. (M. P. Walters). Buna ilaveten Desfayes (1969) Bucanetes ve Rhodopechys cinslerinin birbirine yakın akraba olmadığı fikrindedir. Bu durumda Rhodopechys cinsinin kapsamını genişletmek, kendi aralarındaki yakınlık ilişkisinin belli olmayan ve kongenerik olmaması olası olan bir grubun taksonomisini "tek seferde halledivermek" seçeneğidir. Son zamanlarda yayımlanmış genetik çalışma (Groth 1998), alamecek ve doğu alameceğinin bir klad oluşturduğu göstermekte ve iki tür arasında yakın bir akrabalığın olduğunu desteklemektedir. Arnaiz-Villena vd. (2008) tarafından yapılan moleküler çalışmada alamecek dâhil edilmese de Bucanetes mongolicus, B. githagineus, Carpodacus nipalensis (İng. Dark-breasted Rosefinch), Leucosticte arctoa (İng. Asian Rosy Finch) ve L. tephrocotis (İng. Grey-crowned Rosy Finch) türlerinin monofiletik bir klad oluşturduğunu desteklemektedir. Kirwan ve diğerleri (2006), Leucosticte cinsindeki ispinozların ve alameceğin yakın akraba olabileceğini belirtir. Böyle bir düzenleme bir olasılık gerçekleşir ve iki grup tek bir cins altında toplanırsa, daha önce koyulmuş Leucosticte ismi muhtemelen bu ortak cinsin ismi olacaktır.

Şimdilik temkinli davranarak mongolicus türünü Bucanetes cinsi altında ve türün İngilizce ismini borazan tanımlamasını çıkararak "Mongolian Trumpeter Finch" yerine "Mongolian Finch" olarak değerlendiriyoruz. Kayda değer bir tespittir ki, birçok bilimadamı içinden, en azından Voous (1977), Carduelinae grubundaki birçok ispinozun sistematik konumuyla ilgili olarak boğuşmuş ve b\<ir çok taksonun bariz özgünlüğünü ve akrabalık durumunun belirsiz olduğunu belirtmek zorunda hissetmiştir.

Mevcut durumda mongolicus türünün tip örneği için Bucanetes dışında geçerli olabilecek cins ismi yoktur (Sharpe 1888). Küçük ve doğu alameceği ilk tanımlandığında Erythrospiza cinsi verilmiştir olsa da (Bonaparte; Bp. Faun. Ital. Ucc. Pl. 35 fig. 3 \[1832--41\]), Wolters (1975--82) bu ismi çütre Carpadocus erythrina (Pallas, 1770) için kullanılan Erythrina altcinsinin sinonimi olarak değerlendirmiş, bu durumda çütre de Erythrospiza'nın tip türü olmalıdır. Dolayısıyla bu durum Erythrospiza'nın çöl ve kurak bölgelerde bulunan ispinozlar için kullanılmasını geçersiz kılar. Diğer yandan Kirwan ve Gregory (2005) tür için yeni cinsi ismi olarak Eremopsaltria ismini önermiştir.

## Çütre

*Carpodacus erythrinus*, Common Rosefinch

***Yaygın ve nispeten çok sayıda bulunan yaz konuğudur.***

Çoğunlukla nisan sonundan itibaren gelirken en kuzeydeki üreme alanlarına varışı 3 hafta gecikebilir. En erken 2 Nisan'da kaydedilmiştir. Eylül sonu ve ekim başı ayrılır, en geç 12 Ekim'de kaydedilmiştir. Ülkenin kuzeyi boyunca ürer ve batıda Uludağ'a kadar gelir. Trakya'da Bulgaristan sınırında tek kayıt vardır ve burada düzenli üremeyebilir. Karadeniz Bölgesi'nde en bol ve yaygın olarak bulunur, İç Anadolu'nun kuzeyinde oldukça lokaldir, bölgenin diğer kısımlarında da, örneğin Sultansazlığı'nda birkaç kez olacak şekilde, üreme tespit edilmiştir. Doğu Anadolu'da güneyde Hakkâri Dağları'na kadar uygun habitatın olduğu yerde bol ilen Hakkâri Dağları'nda nispeten lokaldir. Akdeniz Bölgesi'nin kuzeyinde haziran başında bir kez kaydedilmiştir (Deppe 1990). Kumerloeve'ye göre (1966c, 1975c) bu türün ülkenin batısına yayılımı geçen yüzyılın ortalarında gerçekleşmiştir. Güneydoğu Anadolu'da bile üreyebilir, baharın sonuna doğru buradaki uygun habitatlarda kayıtların olduğunu bilsek de üremesi onaylanmamıştır. Üreme habitatı karışık ormanlar, tıraşlanmış veya yeniden dikilmiş ormanlar ve bahçeler olup 400 m'den Uludağ'da en azından 2700 m'ye kadar orta veya yüksek irtifada bulunur. Geçit sırasında daha yaygındır. Batıda çok nadir de olsa ülkenin her bölgesinde kaydedilir. Üreme alanlarından ayrılmaya ağustosun ikinci yarısından itibaren başlar, eylül boyunca devam eder. Doğu Anadolu'da 23 Ağustos'ta geçitte, en geç 3 Ekim'de rastlanmıştır. İstisnai olarak kışlar, bir kere 26 Aralık 2004'de Göksu Deltası'nda kaydedilmiştir.

![](images/harita_Carpodacus erythrinus.png)

**Üreme**

Seyrek çalılar, çitler ve bodur ağaçların bulunduğu çayırlarda, alt örtüsü bulunan seyrek ağaçlı ormanlar, baltalıklar, bahçeler ve tarım arazilerinde çalılıklarda ürer. Nemli ve içine girilemeyen çalılıklarda, göl ve nehir kenarındaki söğütlüklerde sıktır. Yuvasını bir çalı veya genç bir ağaca, yerde 0,3-2,0 m (15 yuvada) yüksekliğe yapar. Yuva bitki kökleri ve otlardan oluşan gevşek bir kâse olup kökler ve kıllarla astarlanır. Türkiye'de gözlenen yumurta sayısı (2 yuvada), 5 (6 yuvada). Türkiye'de yuvadaki bir yavru henüz kayda geçmemiştir. KAD. Yeniçağa Gölü'nde yuva yapımı 20 Mayıs 1992'de başlamış, 29 Mayıs'ta bile henüz bitmemiştir. 20 Haziran'da yuva yapan iki çift tespit edilmiş, 22 Haziran'daki tek yumurtalı bir yuva ve 20 Haziran'da iki yumurtalı yuvalar henüz tamamlanmamış kuluçkalardır ki, bu tarihlerde yakın çevrede beş yumurtalı tamamlanmış kuluçkalara da rastlanmıştır. Burada rastlanan üç yuvadan ikisi dört, biri beş yumurta içermektedir. 27 Mayıs 1992'de Abant Gölü'nde ve 30 Haziran 1977'de İsmetpaşa'da yuva yapımı izlenmiştir (Schubert 1979). 9 Temmuz 1970'de Kızılırmak Deltası'nda tüylenmiş yavrular görülmüştür [@dijksen1985]. 11 Haziran 2004'de Yoncalı'da tek yumurtalı bir yuva görülmüştür, 15 Haziran'da aynı yuvada 5 yumurta sayılmıştır. 15 Haziran'da da beş yumurtalı bir yuva vardır. Uludağ'da en erken ötüşü 11 Mayıs 1993'de tespit edilmiştir (Jetz 1995). **DOA.** Sarıcan'da 16 Haziran 2004'de yuva koymaya uygun, ancak boş olan iki yuva tespit edilmiş, 25 Haziran 2004'de iki yumurtalı bir yuva bulunmuştur. Geç yuvaladığı bariz bir türdür; 9 Haziran 1982'de Sultansazlığı'nda kaydedilen üç yavrusu ile uçan çiftin kaydı istisnai derece erkendir.

**Alttürler ve Sınıflandırma**

Kuzey ve kuzeydoğu Anadolu'da kubanensis bulunurken en uç kuzeydoğuda nominat erythrinus'un bulunma ihtimali vardır ([@roselaar1995]). Helb vd. (1995) kubanensis alttürünü Orta Avrupa ve doğudaki popülasyonlar arasında bir köprü olarak görür.

## Florya

*Chloris chloris*, European Greenfinch

***Yaygın ve çok sayıda bulunan yerli, geçit kuşu ve kış göçmenidir.***

Kısmen göçücü veya irtifa göçmenidir. Başlıca ülkenin batı yarısında Marmara, Ege, Akdeniz ve Karadeniz Bölgesi'nin tamamında bulunur. İç Anadolu'nun kenarlarında ve Güneydoğu Anadolu'nun batı yarısında daha yereldir ve Güneydoğu Anadolu'nun kalanından pek kaydı yoktur. Doğu Anadolu'nun batısında lokal olarak bulunur, gerisinde bulunmaz. Çok çeşitli ağaçlık habitatlarda Marmara, Orta Toroslar ve Kuzeydoğu Anadolu Dağları'nda 2000 m'ye kadar ürer.

Geçit sırasında özellikle de sonbaharda daha yaygındır, eylül sonu ile kasım başı arasında İstanbul Boğazı ve Akdeniz kıyılarında yüksek sayılar halinde kaydedilir. Geçişin 25 Eylül'de başlar, ağırlıkla ekimin ikinci yarısı olur. Mart ve nisan ayındaki ilkbahar geçişi daha belirsizdir. Çoğunlukla ülkenin batı bölgelerinde, özellikle Ege ve Akdeniz'de, bunun yanında Marmara, Karadeniz ve az sayılarda İç Anadolu'da kışlar. Bu mevsim diğer ispinozlarla karışık sürüler oluşturur.

![](images/harita_Chloris chloris.png)

**Üreme**

Ağaçlık ve çalılık açık arazide, örneğin orman kenarları, meyve bahçeleri, zeytinlikler, parklar, bahçeler ve ağaç sıralarında yaşar. Yuvasını bir çalı veya ağaca, yerden 2-4 m (3 yuvada) yüksekliğe kurar. Türkiye'de gözlenen yumurta sayısı 4 (2 yuvada), 6 (1 yuvada). **MAR.** 25 Haziran 1973'de Eceabat yakınında yiyecek taşıyan bir erişkin gözlenmiş olup, 26 Haziran 1973'de Küçükkuyu'da görülen yeni tüylenmiş yavru, yumurtlama tarihinin mayıs sonu olduğunu belirtir. KAD. 15 Haziran 1984'de Kızılırmak Deltası'nda, 8 Haziran 1986'da Yeniçağa Gölü'nde (Kılıç ve Kasparek 1987) tüylenmiş yavrular gözlenmiş. **AKD.** 5 Mayıs 2003'de Dalaman'da bir sıra oluşturan çalımsı ibreli ağaçlarda birinde henüz kuluçkaya yatılmamış tek yumurtalı, diğerinde 6 yumurtalı, diğeri 3 yumurtalı ve yumurtadan yeni çıkmış bir yavrulu yuvalar bulunmuş olup, son yuva yumurtlama tarihinin yaklaşık 19 Nisan olduğunu işaret eder. Ege Bölgesi'nde 23 Mayıs 1999'da Milet'teki bir böğürtlenin içinde dört yumurtalı bir yuva bulunmuştur. **İÇA.** 8 Nisan 1984'de Kızılcahamam'da yuva yapımı gözlenmiştir (Barış vd. 1984). **DOA.** 24 Ağustos 1972'de Van Gölü yakınında bir genç görülmüş olup bu kayıtlar başka yerlerde olduğu gibi yılda iki kez kuluçkaya yattığını gösterir. **GDA.** 14 Haziran 1996'da Gaziantep Işıklı'da.

**Alttürler ve Sınıflandırma**

Roselaar (1995) saka ve floryanın ülkenin farklı yerlerinde bulunan formları kategorize etmek için ciddi çaba harcamış, ancak nispeten sonuçsuz kalmıştır. Sadece Marmara ve Kuzey Ege'deki popülasyonların muehlei'den ayrılamayacağını, Hatay'da chlorotica alttürün bulunduğu ve Kuzeydoğu Anadolu'da muhtemelen bilkevitchi'nin olduğunu söyleyerek az çok doğru tespitlerde bulunmuştur. Yazar Toroslar'da ve Akdeniz kıyısında bulunanların muehlei ve chlorotica'nın ara formu olduğunu ve Güney Ege'den hiçbir örnek bulunmamasına rağmen aurantiiventris'in Güney Ege'de bulunabileceğini belirtmiştir. Ülkenin kalan bölgelerinde hangi alttürün olduğu konusunda bir tahminde bulunamamıştır. Muehlei ve bilkevitchi'nin geçerli bir alttür olarak tanınıp tanınmaması literatürde sorgulanmış olup biz de kitapta izlenen yaklaşımın sonucunda bu alttürleri kesinlikle geçersiz olarak değerlendiriyoruz.

## Boz Alamecek

*Rhodospiza obsoleta*, Desert Finch

***Yaygın ve çok sayıda bulunan yerlidir.***

İlk kez Weigold (1913) tarafından 1911'in Nisan ortasında Urfa'nın kuzeyindeki Maşık'ta belgelenmiş, ardından Clarke tarafından komşu Suriye'de Halep'te keşfedilmiştir (Kumerloeve 1966c). Bundan sonra 1964'e kadar yayımlanmış kayıt bulunmaz. Yerli tür olduğu zannedilse de yayılış bölgesinin kalanında olduğu gibi yarı göçmen olabilir. Mevcut kayıtlar sonbaharda bir miktar dağılma görüldüğünü düşündürür. Evvelden Hartert ve Steinbacher (1932-38) tarafından Suriye ve Irak'ta kış göçmeni olarak kaydedilmiş olması kışın Türkiye'den göç verdiğini düşündürür. Nisan başı ve ortasından eylül sonuna kadar özellikle lokal olarak ve küçük sayılarda, düzenli olarak görülür. Genellikle kurak tarım arazileri ve kayalık arazilerde, çoğunlukla 1000 m'nin altında bulunur, yer yer 2000 m'ye kadar çıkar. Batıda Gaziantep, doğuda Cizre ve kuzeyde Adıyaman'a kadar bulunur. Akdeniz Bölgesi sınırlarında da üremesi muhtemeldir. Son zamanlarda çok lokal olarak Van Gölü çevresi, Doğubayazıt yakınları ve Van Kuh Dağı'nda 2100 m rakımdan gelen birkaç kayıt, yayılış bölgesinin daha geniş olduğunu veya genişlemekte olduğunu gösterir. Birkaç kez ağustosta Birecik ve Halfeti'de yüzlerce kuştan oluşan sürüler halinde toplanmıştır. Doğu Akdeniz'de Doğu Toroslar'da temmuz ve ağustosta iki ayrı lokaliteden gelen üç güncel kayıt, üreme sonrası dağılmayı yansıtabilir. Diğer yandan Mayıs 1967'de Kayseri civarında görülmesi, burada üreyebileceğini gösterir. Daha da ilginci Kumerloeve Tuz Gölü'nün doğu kıyılarında yanında yavrusu olan erişkinler gözlediğini iddia etmesidir (Kumerloeve 1970). Roselaar (1995) bu kayıtlardaki kuşların son yıllarda İç Anadolu'daki uygun habitatlarda bol olan (Eken ve Magnin 1999) alamecek Rhodopechys sanguineus olabileceğini, Kirwan vd. (2000) bir ihtimal doğu alameceği Bucanetes mongolicus olabileceğini iddia etmişlerdir.

![](images/harita_Rhodospiza obsoleta.png)

**Üreme**

Kurak bölgelerdeki zeytin ve fıstık bahçeleri, çalılık araziler ve çitlerde, sıkça tarla ve bahçelerin yakınında bulunur. Yuvasını bir ağaç ve çalıya yerden 1,3-3,0 m yüksekliğe, yatay dalların ucuna doğru veya çatallarına yapar, dallar, ot ve köklerle örer ve çoğunlukla beyaz renkli bitkisel lif, ince otlar, kıl ve yünle astarlar. Türkiye'de gözlenen yumurta sayısı 3 (2 yuvada), 4 (1 yuvada), 5 (1 yuvada), 6 (3 yuvada). Yavru sayısı: 2 (1 yuvada), 5 (2 yuvada). **GDA.** Çoğu üreme kaydı Gaziantep ve Birecik'ten gelir. Burada yılda iki kez kuluçkaya yattığı düşünülür. 23 Nisan 1972'de görülen dört yuvada 2 kez üçer, altı ve tek bir yumurta sayılmış olup, tek yumurta yumurtaların tamamlanmadığını gösterir. Bunlardan bazıları birkaç günlük kuluçkadadır ([@mcneile1950]). Mayıstaki bir yuvada yumurtalar gözlenmiş, diğer üç yuvada 4 Mayıs 1964'de yavrular (Warncke 1964--65), 5 Mayıs 1970'de beş yavru, 16 Mayıs 1985'te iki yavru görülmüştür. 10-11 Mayıs 2004'de iki çiftin dişileri yuva malzemesi taşırken gözlenmiş, 23 Mayıs 2004'de bir kişi bir ağaç fidesine yuva yaparken gözlenmiştir. 17 Mayıs 2004'de bulunan yuvada beş yumurta sayılmış, ertesi günler altıncı yumurta da eklenmiştir. 7 Haziran 2006'da bulunan bir yuvada 2 günlük beş yavru sayılmıştır. İkinci kuluçkaya ait olduğu düşünülen kayıtlar şöyledir: 4 Haziran 1993'te yuva yapımı gözlenmiş, 5 Haziran 1993'te dört ve beş yumurtalı iki yuva bulunmuştur. 12 Haziran 2006'da altı yumurtalı bir yuva, 2 Temmuz 1978'de Akçakale'de tüylenmiş en az üç yavruyu besleyen bir erkek ve 16 Ağustos 1974'de Güreniz yakınında iki aile grubu görülmüştür. **DOA.** 5 Ağustos 1992'de Doğubayazıt'ta bir aile grubu gözlenmiştir.

**Alttürler ve Sınıflandırma**

Monotipik bir türdür. Rhodospiza cinsi geçmişte sıkça Rhodopechys alttürünün altında değerlendirilmiştir. Buna rağmen dair birbirinden bağımsız çalışmalarda ortaya çıkan genetik verilerdeki güçlü kanıtlar bu türün farklılığını desteklemektedir (Groth 1998, Arnaiz-Villena vd. 2008). Bir sondaki türdeki taksonomi tartışmalarına bakınız.

## Sarı Gagalı Ketenkuşu

*Linaria flavirostris*, Twite

***Seyrek ve lokal yerli ve irtifa göçmenidir.***

Yayılış bölgesinin batısında oldukça lokaldir. Doğu Karadeniz Bölgesi, Doğu Anadolu'nun hemen hemen her yerinde ve Güneydoğu Anadolu'nun en doğusunda, çoğunlukla yüksek irtifada çıplak ve kayalık bölgelerde bulunur. Doğu Anadolu'nun en güneyinde 1000 m rakıma kadar bulunur. Batıda İç Anadolu'nun doğu ve kuzey sınırlarında ve muhtemelen Akdeniz Bölgesine kadar ulaşır. Akdeniz Çoğunlukla 1750 ile 3000 m arasında bulunmakla beraber Büyük Ağrı gibi yüksek dağlarda en azında 4500 m'ye kadar çıkar. Genellikle kar çizgisinin çevresinde yuvalar ve üremeye mayıs ortasında başlar. Üreme sonrası 400 kuşluk sürüler oluşabilir. Akdeniz Bölgesi'nde üreme dönemi sonunda 1000 m'ye kadar iner. Genellikle Ekim ve Nisan başı arasında kışı geçirmek üzere alçak bölgelere iner ve Doğu Anadolu'da 2000 m yüksekliğe kadar çoğunlukla en fazla 200 kuşluk sürüler halinde yaygın ve bol olarak bulunur. Bu dönem batıya doğru biraz yayılır, 900 m'ye kadar inebilir ve çok nadiren Ankara çevresinde görülebilir.

![](images/harita_Linaria flavirostris.png)

**Üreme**

Ağaç çizgisi üzerinde cılız bitkilerle kaplı çıplak ve kayalık yamaçları yer edinir. Türkiye'den yuvası ve yumurta sayısı kaydedilmemiş olup başka yerlerde yerde alçak bir örtünün altına, oyuklara, toprak yamaçlarındaki deliklere, kaya çıkıntılarının altına ve ara sıra çalılara yapar. Kâse şekilli yuva otlar ve bitki kökleriyle örülür, yün, kıl ve tüylerle astarlanır. Yumurta sayısı genellikle 5-6 olup yavru sayısı hakkında bilgi yoktur. KAD. 13 Temmuz 1975'de İspir ve Rize arasında görülen daha yeni uçmaya başlamış bir yavru yumurtlama tarihinin haziran ortası olduğunu gösterir. 14 Ağustos 1972'de Rize'de üç erişkin ve bir genç, 11 Ağustos 1966'da Bayburt çevresinde iki aile grubu görülmüştür. **DOA.** 7 Mayıs 2004'de Erçek yakınında kısa otlarla kaplı ve kaya kütlelerinin bulunduğu dik bir yamaçta yerde çiftleşen bir çift ve yuva yapan bir dişi görülmüş olup bulunan yuva yerden 2 m yukarıda alçak bir uçurumun dar bir çıkıntısı üzerinde kısmen yukarıda sarkan bitkilerin gölgesinde bulunmuştur. 5 Ağustos 1992'de Bendimahi'nin 45 km kuzeyindeki lav akıntısında bir aile grubu görülmüştür. **İÇA.** 22 Mayıs 1972'de Ürgüp'ün doğusunda Tekke Dağı'nda bir çift üreme davranışları göstermiş, 19 Ağustos 2004'de Kızılcahamam'da tüylenmiş bir yavru görülmüştür.

**Alttürler ve Sınıflandırma**

Türkiye, Kafkaslar, Kuzey Irak ve Kuzey İran'da brevirostris alttürü bulunur (Vaurie 1959a, [@roselaar1995]). Roselaar'da belirtildiği gibi üst ve alt tarafının zemini nominat flavirostris ve Britanya'daki pipilans alttürüne kıyasla oldukça açık renklidir. Alt tarafındaki çizgiler daha silik ve özellikle erkeklerde daha lekemsi, derli toplu ve kalın olup alttürün bu özellikleri Roselaar (1995) ile çelişse de Sharpe (1888), Sushkin (1925) ve Kumerloeve (1967c) tarafından desteklenir. Alt tarafındaki çizgiler dışında Roselaar'ın tarifi doğru olup, buna ilaveten pembe kuyruk sokumunun tonu Kuzeybatı Avrupa alttürlerine kıyasla çok daha canlı ve kırmızımsıdır. Orta Asya ve doğusunda iki grup oluşturabilecek toplam beş alttür tanımlanmıştır; bunların çoğu nispeten soluk renkli olup kuyruk sokumlarındaki açık leke daha belirsiz, donuk ve dardır. Bu birbirinden ayrık yayılış bölgesinde batıdan doğuya gidildiğinde kuşlar genel gövde renklenmelerinde koyudan açığa doğru gider. Buna rağmen bu türün coğrafi varyasyonlarında ileri araştırmalara ihtiyaç vardır ve tanımlanmış alttürlerin bazılarını taksonomik seviyede isimlendirmeye gerek olmayabilir (Kirwan ve Atkinson in prep.).

## Ketenkuşu

*Linaria cannabina*, Common Linnet

***Yaygın ve çok sayıda bulunan yerli, geçiş türü ve kış göçmenidir.***

Dağlık yerlerde muhtemelen irtifa göçünde bulunur. Özellikle ve genellikle 3000 m yüksekliğe kadar bulunur, yer yer 4200 m'ye ulaşır ve ovalarda nadirdir. Güneydoğu Anadolu'da yayılışı batı ve kuzeybatı kısımlarıyla sınırlıdır. Genellikle nisandan itibaren ürer. Geçit sırasında çok daha yaygın ve boldur; İstanbul Boğazı'nda 11 Ağustos ve 20 Kasım arasında, Marmara Denizi kıyılarında daha da geç kaydedilir. Kışın özellikle Trakya, Batı ve Orta Anadolu'nun ovalık bölgelerinde ekim ile mart arasında kaydedilir ve sıkça 2000 kuşluk kalabalık sürüler oluşturur.

![](images/harita_Linaria cannabina.png)

**Üreme**

Deniz seviyesinden alpin çayırlara kadar değişken irtifada çalılıklarda yuvalar. Kâse şekilli yuvasını bir çalının içine ot, bitki kökleri ve yosunlardan örer, kıl veya yünle astarlar. Türkiye'de gözlenen yumurta sayısı 3 (3 yuvada), 4 (5 yuvada) ve 5 (6 yuvada). Yavru sayısı: 4 (2 yuvada) ve 5 (1 yuvada). **İÇA.** 28 Nisan 1972'de yeni ve boş bir yuva görülmüş, 13 Nisan 1970'de uzun zamandır kuluçkaya yatılan dört yumurtalı yuva yumurtlama tarihinin mart sonu veya nisan başı olduğuna işaret eder ([@mcneile1950]). 6 Mayıs 1993'de Kızılcahamam'daki yuvada üç yumurta, 14 Haziran 1993'de de dört yumurta sayılmış, 27 Mayıs 1993'de Hasan Dağ'da üç yumurtalı bir yuva görülmüştür. 20 Nisan 2004'de Karapınar yakınındaki bir yuvada iki günlük dört yavru sayılmış olup, yumurtlama tarihinin 3 Nisan olduğunu gösterir. 18 Haziran 1998'de Aksaray'da erişkinler tüylenmiş yavruları beslerken görülmüştür. **AKD.** 28-29 Nisan 1970'de Aladağ'da yuva yapımı, 8 Mayıs 1970'de İslahiye'de bulunan yuvada beş yumurta gözlenmiştir. 30 Nisan 1967'de Akseki'de bir çift yuva malzemesi toplarken görülmüştür. Haziran 1966'da Aladağ'da birçok genç, 5 Haziran 1985'de Acıgöl'de 5-6 genç gözlenmiştir (Dijksen ve Kasparek 1988). 13 Mayıs 2004'de Demirkazık'taki yuvada beş yumurta görülmüş. Mut'ta bulunan üç yuvanın 10 ve 13 Mayıs 2005'de gözlenen ikisinde dörder yumurta, 13 Mayıs'ta kalan yuvada yavrular gözlenmiştir. **GDA.** 16 Haziran 2001'de Yeşilce'deki yuvada üç yumurta, 20 Mayıs'ta bulunan diğer bir yuvada bir yumurta ve dört yeni çıkmış yavru sayılmıştır. 2 Mayıs 1964'de Gaziantep'te bulunan yuvada görülen dört küçük yavru (Warncke 1964--65) yumurtlama tarihinin nisan ortası olduğunu gösterir. 15 Haziran 1996'da Işıklı'da birçok tüylenmiş yavru gözlenmiştir. 1 Mayıs 1970'de Osmaniye yakınındaki bir yuvada beş yumurta sayılmıştır. 9 Mayıs 2004'de Durnalık'taki iki yuva dört ve beş yumurtalıdır. KAD. 3 Haziran 1945'de Abant Gölü'nde bir erkek yanında bir yavruyla gözlenmiştir (Wadley 1951). **MAR.** 21 Temmuz 1993'de Uludağ'da bir erkek iki yavruyu beslerken görülmüş (Jetz 1995), 12 Mayıs 1964'de kuluçkası tamamlanmamış tek yumurtalı bir yuva bulunmuştur (Warncke 1964--65). 25 Haziran 1973'de Alexandria Troas Antik Şehri ve Kösedere'de (Çanakkale, Ezine) yeni tüylenmiş yavrular gözlenmiş olup, bu gözlem türün yayılışının başka yerlerinde olduğu gibi iki kez kuluçkaya yattığını gösterir.

**Alttürler ve Sınıflandırma**

Üreme döneminde yakalanmış ve Roselaar (1995) tarafından incelenen bütün örnekler bella alttürüne ait olduğu düşünülür. Ancak kışın, örneğin Erzurum'da nominat cannabina da kaydedilmiştir. Yazar bunun yanında Trakya'da üreyenlerin cannabina'ya veya cannabina ile bella arasındaki ara forma ait olabileceğini iddia etse de ülkenin bu kısmından toplanmış bir örnek bulunmamaktadır. İki alttürün melezleşmesi ihtimaline karşı, bella alttürünün tanınması gerekmektedir. Bu alttürün varyasyonları Vaurie (1949a) tarafından ayrıntılı olarak incelenmiştir. Bella, nominat alttürden daha iri ve açık renkli olup kuyruk sokumu ve kuyruk üstü örtüleri neredeyse çizgisiz, alnındaki pembemsi kırmızı daha soluk ve dardır. Bu türle beraber sarı gagalı ketenkuşu (C. flavirostris), huş isketesi (C. flammea) ve kutup isketesi (C. hornemanni) için Acanthis cins ismi kullanılsa da bu grubun monofiletik olup olmadığı henüz kesinleşmemiştir (Marten ve Johnson 1986, van den Elzen ve Nemeschkal 1991, Fehrer 1996, Arnaiz-Villena vd. 2001).

## Huş İsketesi

*Acanthis flammea*, Common Redpoll

***Rastlantısal konuktur.***

İstanbul genelinden ve İstanbul Boğazı'ndan birkaç tarihi kayıt bulunur. Krüper ve Hartlaub (1875) türün kışın bu bölgede bulunduğunu ifade ederken Robson'un yüksek sayılarda kaydettiğini, ancak tarih vermediğini belirtir. Mathey-Dupraz (1922) 1890-91 kışında Üsküdar'da bir sürüyü gözlemiş, Alléon 30 Ocak 1899 ve 20 Ocak 1899 Büyükdere ve Makriköy'de (Bakırköy) şu anda Sofya Doğa Tarihi Müzesi'nde bulunan bir erkek ve bir dişi kuşu toplamıştır. Braun (1903) da türün İstanbul'da olduğundan bahsetmiş, Kasparek (1990a) görünüşe göre Braun'un gözlemlerini temel alarak 1902-03 kışında küçük bir akının olduğunu kaydetmiştir. Ogilvie (1954) 3 Şubat 1947'de Zonguldak Çatalağzı'nda türü gözlemiştir. Son zamanlarda sadece dört kesin kayıt yayımlanmıştır. 5 Ocak 1987'de Burdur Gölü'nde 10'a yakın bir sürü (Magnin 1989), 26 Mart 1992'de (yayında tarih 25 Mart olarak hatalıdır) Kızılırmak Deltası'nda kuzeye göç eden 25'lik bir sürü (Kirwan 1992c), Temmuz 1995'de Trabzon Uzungöl'de 10 tane (Kirwan ve Martins 2000a) görülmüştür. En son 15 Kasım 2005'de Ankara Altınpark'ta biri fotoğraflanmıştır.

Ortadoğu'nun başka yerlerinde, İsrail'de kesin bir kaydı yoktur (Porter vd. 1996). Kıbrıs'tan beş kaydı olup hepsi kış ayında 1966 ile 1974 arasında yakalanmış veya vurulmuş kuşlardır (Flint ve Stewart 1992). Kıbrıs kayıtları göçmen kuşların Türkiye'de görülme olasılığını gösterir. Kumerloeve (1957d) bu türü Ekim ve Kasım 1941'de komşu Bulgaristan'da iki kez kaydetmiştir.

![](images/harita_Acanthis flammea.png)

**Üreme**

Türkiye'de yuvalamaz.

**Alttürler ve Sınıflandırma**

Türkiye'den gelen bütün kayıtların nominat flammea alttürüne ait olduğu kabul edilebilir. Alléon tarafından toplanan iki örnek flammea olup, Mathey Dupraz (1922) tarafından bahsedilen ve artık Robert Kolej'in koleksiyonunda bulunmayan örneğin özel olarak flammea olduğu belirtilmiştir. Flammea İskandinavya'dan doğuda Kamçatka'ya kadar ve ötesinde Alaska'dan Kuzey Kanada boyunca üreme yayılışı gösterir. (Clement vd. 1993). Geleneksel olarak flammea dört alttürden oluşan polifiletik bir tür olarak değerlendirilir.

## Çaprazgaga

*Loxia curvirostra*, Red Crossbill

***Nispeten lokal ve yer yer çok sayıda bulunan yerli ve kış göçmenidir.***

Saf ve karışık ibreli ormanlarda çok yerel bulunan, ancak genellikle az sayıda yerlidir. Karadeniz Bölgesi'nde özellikle doğuda yoğunlaşır ve bölgenin kalanında daha seyrektir. Güney Marmara'da başta Uludağ'da olup kalanında düzensizdir. İç Anadolu'nun kuzey sınırında yoğunlaşırken Ankara Beynam Ormanı'nda lokal bir popülasyon hala kalmış olabilir. Akdeniz Bölgesi'nde Toroslar boyunca bulunur. Üreme dönemi 2500 m'ye kadar çıksa da genellikle daha alçaklarda, örneğin Toros'larda 800-900 m'de bulunur. Sonbahar ve kış ayları özellikle de düzensiz gelişen ve muhtemelen yurtdışından da gelen kuşların dâhil olduğu akınların gerçekleştiği yıllar daha yaygındır. Diğer bölgelerdeki ilkbahar gözlemleri geçit yapan popülasyonlara ait olabilir.

![](images/harita_Loxia curvirostra.png)

**Üreme**

Dağlık çam ormanlarında ürer. Tüylenmiş yavrular ve gençlerin dışında Türkiye'den üreme bilgisi bulunmamaktadır. Başka yerlerde özellikle oldukça seyrek ibreli ormanlarda bulunur. Yerden 2-18 m yükseklikte, çoğunlukla 8 m'den yüksekte bir ağacın çoğunlukla dış dallarında yuvalar. Yuva temeli dallarla, yuvanın üstü yosun ve likenlerle örülür, fincanın içini ince otlar, kıllar ve tüylerle kaplar. Olağan yumurta sayısı 3-4, nadiren 2-5'tir. Üreme mevsimi değişiklik gösterse de çoğunlukla martta başlar. Bazı yıllar besinin yeterli olması durumunda iki kuluçka yetiştirir. **AKD.** 19 Mayıs 1984'de Akseki yakınında bir dişi iki tüylenmiş yavruyu beslerken, 28 Mayıs 1996'da tek bir genç görülmüş olup eğer yeni tüylendiyse yumurtlama tarihini yaklaşık 12 ile 21 Nisan arasında olduğuna işaret eder. **İÇA.** 9 Mayıs 1990'da Daday'da görülen bir dişi ve üç genç, yumurtlama tarihinin nisan başı olduğunu; 29 Mayıs 1992'de Kızılcahamam yakınındaki ibreli bir ormanda görülen erişkin ve yeni tüylenmiş gençler yumurtlama tarihinin 20 Nisan olduğunu gösterir. **MAR.** 21 Mayıs 1970'de Keşan'da yiyecek taşıyan bir erişkin gözlenmiştir. KAD. Haziran ve ağustos arasında, İç Anadolu'da da ağustosta gençler görülmüş olup, ağustosta gözlenenlerin birkaç ay önce tüylendiği ve dolayısıyla daha olgun kuşlar olduğu düşünülmüştür.

**Alttürler ve Sınıflandırma**

Roselaar Batı Karadeniz kuşlarına verilen vasvarii ve Kafkas Dağlarıyla Güney Kafkasya kuşlarına verilen caucasica alttürlerinin Kıbrıs'ta tanımlanan guillemardi alttürünün sinonimleri olarak değerlendirilmesini uygun görmüştür. Dolayısıyla Türkiye'deki bütün popülasyonların guillemardi alttürüne ait olduğu söylenebilir.

## Saka

*Carduelis carduelis*, European Goldfinch

***Yaygın ve çok sayıda bulunan bulunan yerli ve kış göçmenidir.***

En yüksek sayılarda Marmara, Ege ve Akdeniz'de nispeten lokal olarak Doğu ve Güneydoğu Anadolu'da bulunur, ancak bu bölgelerde de oldukça bol ve yaygındır. Bazı bölgelerde özellikle ülkenin doğu bölgelerinde yarı göçmendir. Genellikle 2300 m'ye kadar yükseklikteki tarımsal alanlarda, ancak çoğunlukla 1500 m'nin altında bulunur.

Geçit sırasında yaygındır, ara sıra büyük sayılar halinde bulunur. Sonbaharda 14 Ağustos'tan itibaren ağustos ortası ile kasım başı arasında, çoğunluğu ise ekimin ikinci yarısında geçer. Bu dönemde florya ile karışık 12.000 bireyden oluşan bir grup gözlenmiştir. İlkbahar geçidi şubat sonundan nisan başına kadar sürer, bu sürede yoğunlaştıkları bir dönem yoktur. Kışın çoğunlukla Trakya, Batı ve Orta Anadolu'da bulunur, sıkça 500 kuşu bulan kalabalık ve sıkça ispinoz, florya, ketenkuşu ve hatta büyük baştankara ile karışık sürüler oluşturur.

![](images/harita_Carduelis carduelis.png)

**Üreme**

Özellikle tarımsal alanlar, meyve bahçeleri, bahçeler, zeytinlikler ve narenciye bahçeleri, aynı zamanda orman kenarları, ılgınlar ve çalılık arazide yuvalar. Yuvasını yüksek bir çalı veya ağaca yapar. Otlar ve köklerden muntazam bir kâse örer, bitkisel havlar, kıl ve yünle astalar. Hazirandan gelen üreme kayıtları muhtemelen ikinci kuluçkaya aittir. Türkiye'de gözlenen yumurta sayısı 4 (5 yuvada) ve 5 (2 yuvada). Yavrular hakkında veri yoktur. **AKD.** 1987'de Çukurova'da nisan ve mayısta yuvalar (van der Have vd. 1988), 18 Mayıs 1992'de Köyceğiz'de ve 24 Mayıs 1999 Belek'te tüylenmiş yavrular bulunmuştur. 22 Mayıs 2004'de Göksu Deltası'nda bir dişi bir bahçedeki ibreli ağaca yerden 7 m yükseğe bir yuva yaparken gözlenmiş, bahçedeki başka bir ibrelide yerden 3 m yükseklikteki bir yuvada beş yumurta bulunmuş, 22 Mayıs'ta yeni tüylenmiş yavrular görülmüştür. 12-13 Mayıs 2004'de Demirkazık'ta henüz yumurta koyulmamış iki hazır yuva ve için de bir ve iki yumurta bulunan kuluçkaya yatılmamış yuvalar bulunmuştur. **İÇA.** Mart başında sürüler dağılır, nisan başında çiftlerin ortaya çıkar ve ötüşler duyulur (Wadley 1951). Mayıs başında içinde yumurta olan yuvalar görülmüş (Warncke 1964--65), 8 Haziran 1907'de boş, ancak yeni bir yuva bulunmuş, 10 Haziran'da yuva içinde uzun zamandır kuluçkada olan yumurtalar, 29 Haziran'da tüylenmiş yavruyla bir çift gözlenmiştir (Ramsay 1914). **MAR.** 26 Haziran 1973'de Gülpınar'da görülen yeni tüylenmiş yavrular yumurtlama tarihinin mayıs sonu olduğunu gösterir. **EGE.** 12-22 Mayıs arasında içinde yumurta olan yuvaların toplam 7 kaydı bulunmaktadır. **GDA.** 10 Mayıs 2004'de Birecik'te neredeyse tamamlanmış bir yuva bulunmuş, 23 Mayıs'ta dişi kuluçkaya yatmıştır. 14 Haziran 1996'da Işıklı'da tüylenmiş yavrular görülmüştür. KAD. 6 Mayıs 1978'de Yeniçağa Gölü'nde yuva yapımı gözlenmiştir (Kılıç ve Kasparek 1987).

**Alttürler ve Sınıflandırma**

Roselaar (1995) Trakya'daki popülasyonları balcanica, Orta ve Batı Anadolu'nun çoğu yerindekileri niediecki, ülkenin doğu kısmındakileri muhtemelen loudoni olarak değerlendirmiştir. Bu alttürlerden niediecki sakacılar arasında kömürcü saka, balcanica ise kasım sakası olarak bilinir. Sakacılar balcanica'yı davranış ve ötüş farkından ayırabilirler. Sakanın kara başlı olan alttürlerindeki varyasyonların çoğu klinaldir. Nitekim londoni çok berrak bir alttür değildir; Anadolu'nun yerli kuşları batıdan (niediecki) doğuya (loudoni) doğru klinal bir geçiş gösterir ve tüy örtüsündeki kahverengi miktarı artar. Roselaar, kabaca kuzeyde Orta Karadeniz Bölgesi ile güneyde Fırat ve Dicle havzalarını kapsayan alana bir alttür atayamamıştır. Bunun yanında örneklerin tüylerindeki yıpranma ve solmanın son derece etkili şekilde bu sınıflandırmayı zorlaştırdığını belirtmiştir. Balcanica daha sürücül olup hava soğudukça Balkanlar'dan güneye iner. Çok soğuk kışlarda Orta Asya bölgesinden Karadeniz üzerinden Doğu Karadeniz ve Doğu Anadolu'ya major veya diğer kuzey alttürü iner. Hakkâri'de bir kafeste Doğu İran'da yaşayan ve başında siyahı olmayan caniceps grubundan paropanisi kaydedilmiş olup, bu kuşun orijini kesin değildir. (Saka taksonomisi Özgün Sözüer tarafından revize edilmiştir.)

## Kara İskete

*Serinus pusillus*, Red-fronted Serin

***Nispeten lokal ve çok sayıda bulunan yerli ve irtifa göçmenidir.***

Genellikle 1700 m -- 2800 m arasında alçak çalılıklarda, bazen tek tük ağaçlı kayalık yamaçlarda bulunan yaygın ve genellikle oldukça bol bulunan yerli ve kısmen göçmendir. Nadiren 1000 m'ye kadar iner. Yazın 3600 m'ye kadar görülmüştür. En batı yayılışı Batı Toroslar'da Söğüt Dağı'dır. Karadeniz Bölgesi'nin doğusunda, İç Anadolu'nun kuzey sınırı, Güneydoğu Anadolu'nun tamamı ve Doğu Anadolu'da biraz daha seyrek olabilir. Doğu Anadolu'da sadece en uç kuzeybatıda ve Diyarbakır çevresinde gözlenmiştir. Marmara Bölgesi'nde Uludağ'da izole bir popülasyon bulunur, Jetz (1995) bunun yeni bir kolonizasyon olduğunu iddia eder. Ayrıca Ilgaz Dağları'nda uygun üreme habitatında en azından iki yaz kaydı bulunur. Üreme nisanda başlar, eylülde sürü oluşturmaya başlar.

Ekim sonu ve mart ortasında ve istisnai olarak nisanın ilk haftasına kadar çok daha yaygın olup, daha alçağa, hatta Akdeniz Bölgesi'nde deniz seviyesine kadar iner. Kışın istisnai olarak İstanbul Boğazı, Bodrum ve İzmir Bölgesi'nde görülmüş, Orta Karadeniz Bölgesi'nde haziran başına kadar deniz seviyesinde gözlenmiştir [@hustings1994]. Bu mevsimde İç Anadolu'nun bozkırlarında daha yaygın, ancak lokal olarak yayılış gösterir, örneğin Ankara çevresinde çok nadirdir.

![](images/harita_Serinus pusillus.png)

**Üreme**

Yüksek dağlık alanlarda alçak çalılı kayalık yamaçlarda bulunur. Çoğu yüksek dağda alpin kuşağın altında genellikle 1800 -- 3000 m'de lokal olarak boldur. Alpin çayırlar, seyrek ormanlar, çalılıklar ve özellikle bodur ardıçların olduğu karışık habitatlarda bulunur (Green ve Moorhouse 1995). Danford (1877-78) 19-28 Nisan 1876'da Aladağ'da arasında çalılar ve ardıçlar bulunan köknar ormanında çiftler ve sürüler halinde erişkin kuşlar görmüştür. Erişkinleri yuva yaparken gözlemiş ve yuvaların neredeyse tamamen çok bol ve iri gövdeli ardıçlara yapıldığını düşünmüştür. Aynı zamanda vurduğu kuşlardan çıkarılmaya hazır yumurtalarını almıştır. 21 Nisan 1876'da ona içinde dört yumurta olan bir yuva bir ardıcın oldukça yüksek noktasından sökülüp getirilmiştir. Yuva likenlerle karışık ince otlardan örülü bir kâse olup koyu renkli tüylerle astarlanmıştır. Dört yumurtadan biri Manchester Müzesi'nde bulunmaktadır. KAD. 1 Eylül 1973'de Yalnızçam Geçidi'nde 2600 m yüksekliğinde tüylenmiş iki yavruyu besleyen bir çift, 16 Haziran 1975'de Trabzon Maçka'da öten bir erkek gözlenmiştir. 1993'te Uludağ'da ağaç sınırı ve alpin çalılıklarda yaygın üreyen bir tür olup, buradakiler temmuz itibariyle sürüler oluştururlar (Jetz 1995). 25 Temmuz 1967'de bir erkek ve onlarca dişi veya genç gözlenmiş, 11 Eylül 1990'da iki erişkin ve bir genç, 3 Haziran 2002'de ağaçtan öten bir erişkin gözlenmiştir. **AKD.** 2 Temmuz-16 Ağustos 1966'da Karanfil Dağı'nda özellikle Berberis ve ardıç bulunan derin vadilerde en bol kuş olmuştur. 14 Temmuz 1966'da bir erkek kur uçuşunda görülmüş, 12 Ağustos 1966'da zirvede 10 genç gözlenmiş (veya yakalanmış), Temmuz'da ise hiçbiri gözlenmemiştir (Sutton ve Gray 1972). 9 Mayıs 1951'de Karanfil Dağı'nın kuzey yamaçlarında 2150-2300 m arasındaki ardıçlı alanlarda başıboş dolaşan, öten ve kurlaşan küçük sürüler görülmüştür (Hollom 1955). 28 Nisan 1973'de Akseki'de yuva yapan bir çift gözlenmiş, 11 Nisan 1973'de Elmalı yakınında 8 erişkinden oluşan bir sürü gözlenmiş, 25 Ağustos 1986'da Demirkazık'ta dokuz erişkin ve dört gençten oluşan bir sürü gözlenmiştir. **GDA.** 26 Temmuz 1972'de Gölbaşı Erkenek'teki bir vadide üç genç gözlenmiştir. **DOA.** 1 Haziran 1969'da Görentaş'ın 10 km güneyinde içinde kalıntı (relikt) ardıçların kayalık bir vadide olduğu çiftlerden oluşan onluk bir sürü, 5 Haziran 2001'de Nemrut Dağı'nda bodur kalmış ardıçların arasında dişisi yuva malzemesi taşıyan bir çift gözlenmiştir. Başka bölgelerde yuvasını sık bir çalı veya ağacın içine, ara sıra bir ibreli ağacın yüksek noktasına veya kayaların arasındaki bir yarık veya oyuğa yapar. Yuva derli toplu bir kâse olup, otlar, ağaç kabuğu lifleri, bitki sapları ve yosunlarla örülür, bitkisel hav, kıllar, yün ve tüylerle astarlanır. Genellikle yumurta sayısı 3-5 olup yılda iki kez kuluçkaya yatar.

**Alttürler ve Sınıflandırma**

Monotipik bir türdür.

## Küçük İskete

*Serinus serinus*, European Serin

***Genellikle yaygın ve oldukça çok sayıda bulunan yerlidir.***

Dağlık bölgelerde yarı göçmen veya irtifa göçmenidir. Ege Bölgesinin çoğu, Marmara, Akdeniz Bölgesi ve Karadeniz Bölgesi'nin her yerinde bulunur. İç Anadolu'nun kuzey, batı ve güney kıyılarında lokal olarak bulunur. Güneydoğu Anadolu'nun batı kısımlarında son derece lokaldir. 2000 m kadar yükseklikteki ibreli ve karışık ormanlarda, açık ormanlarda ve yüksek çalılıklarda ürer. Geçit sırasında sonbaharda ağustos ortasından ekim başına kadar, ilkbaharda mart başından nisan sonuna kadar daha yaygındır. En son 25 Nisan'da görülmüştür. Çoğunlukla Trakya, Batı ve Orta Anadolu'da kışlar ve Güneydoğu Anadolu'nun batısına kadar uzanır. Nitekim kasım ve nisan arasında Birecik'ten kayıtları bulunur. Kışın Karadeniz Bölgesi dâhil olmak üzere kıyı bölgelerinde sıkça ve bazen 500'ü bulan yüksek sayılarda bulunur.

![](images/harita_Serinus serinus.png)

**Üreme**

Açık ormanlar, meyve bahçeleri, parklar, ağaç ve çitlerle çevrili tarlalar ve çalılıklarda bulunur. Yuvasını bir ağaç veya çalıya yapar. Yuva muntazam bir kâse olup bitki kökleri, otlar ve yosunlarla örülür ve kıl ve bitkisel havla astarlanır. Yumurta sayısı 5 (1 yuvada). Yavru sayısı hakkında veri yoktur. **EGE.** 28 Haziran 1984'de Ayvalık'ta iki erişkin ve 2-3 genç gözlenmiş, **MAR.** Temmuz 1966'da Küçük Çamlıca'da tüylenmiş yavrular, 21 Temmuz 1966'da da yuva yapımı gözlenmiştir. Bu son kayıtlar başka bölgelerde olduğu gibi iki kez kuluçkaya yatıldığına işaret eder. **AKD.** 20 Mart 1987'de Çukurova'da 12 erkek öterken gözlenmiş, 12-14 Mayıs 1987'de birçok yuva yeri tespit edilmiştir (van der Have vd. 1988). 19 Nisan 2004'de Akseki'deki bir köknarda yerden 2,2 m yükseklikte örülmüş, ancak astarlanmamış bir yuva bulunmuş; 7 Mayıs 2003'de Söğüt yakınında seyrek çalılık bir yamaçta sık bir ardıcın içinde yerden 1,6 m yükseklikte beş yumurtalı bir yuva bulunmuştur. 30 Nisan 1989'da Ağla'da, 5 Mayıs 1996'da Dalyan'da, 23 Mayıs 1970'de Niğde çevresinde ve 5 Haziran 1999'da Bolkar Dağları'nda gözlenen tüylenmiş yavrular yumurtlama tarihinin mart sonu ve mayıs arasında olduğunu gösterir.

**Alttürler ve Sınıflandırma**

Monotipik bir türdür.

## Kara Başlı İskete

*Spinus spinus*, Eurasian Siskin

***Nispeten seyrek üreyen yaz göçmeni ve yaygın kış göçmeni ve geçit türüdür.***

Marmara, Karadeniz ve Ege, Akdeniz ve İç Anadolu'nun yakın bölgelerinde 800-2500 m yükseklikteki ibreli ve ara sıra karışık dağ ormanlarında küçük sayılarda yuvalar. Son zamanlarda yazın Batı Toroslar'da Akseki'de gözlenmiştir. Eylül sonu ile nisan başında daha yaygındır. Genellikle batı ve güney bölgelerinde, az sayıda da Trakya ve Karadeniz Bölgesi'nin alçak kısımlarında ve deniz seviyesinde kışlar. Bu dönem Doğu Anadolu'nun batı kısımlarına ulaşır ve Güneydoğu Anadolu'dan (Birecik, Diyarbakır ve Halfeti) üç kaydı vardır. Haziran başında Kızılırmak Deltası'ndaki bir kaydı oldukça istisnaidir. Geçit sırasında seyrek olarak Trakya, Batı ve Orta Anadolu'da bulunur. Sonbaharda İstanbul Boğazı'nda eylül sonu ve kasım başı (en erken 26 Eylül ve en geç 6 Kasım) oldukça boldur; 1966'da Küçük Çamlıca'dan çoğunluğu ekimin ikinci ve üçüncü haftasında olmak üzere toplam 2810 tanesi geçmiştir. Bazı yıllar geçit kasım sonuna kadar devam eder. İlkbahar geçidi en azından nisan sonuna kadar devam eder.

![](images/harita_Spinus spinus.png)

**Üreme**

Dağlık ibreli ve karışık ormanlarda ürer. Nisan ve haziran arasının Türkiye'deki üreme dönemi olduğu düşünülür. KAD. Haziran başında Abant Gölü'nde sonuna kadar öten ve sıkça kur yapan kuşlar görülmüştür (Wadley 1951). **EGE.** 9 Haziran 2004'de Muğla bölgesinde tüylenmiş yavrular görülmüştür. Başka yerlerde ibrelilere, genellikle yerden yüksekte yuvalar. Yuva muntazam bir kâse olup dallar, ot ve yosunlarla örülür, kıl ve köklerle astarlanır. Genellikle 4-5 yumurta koyar, yılda iki kez kuluçkaya yatar, ilki çoğunlukla mayısta olur.

**Alttürler ve Sınıflandırma**

Monotipik bir türdür.

## Tarla Çintesi

*Emberiza calandra*, Corn Bunting

***Yaygın ve çok sayıda bulunan yerli ve kış göçmenidir.***

Yer yer çok yoğun olarak ürediği İç ve Doğu Anadolu'da yarı göçmendir. Karadeniz ve Güneydoğu Anadolu'da nispeten lokaldir; Güneydoğu'da uygun habitatlar muhtemelen artmaktadır. Kızılırmak Deltası'nda 1500-2000 çiftin ürediği tahmin edilse de Karadeniz Bölgesi'nin kalanında çok daha seyrek olduğu ortadadır. Tarım araziler, çalılık yarı bozkırlar ve benzer açık alanlarda 2300 m'ye kadar bulunur. Üreme sonrası ağustos sonu ve ekim arası yüzlerce kuştan oluşan, ara sıra sayısı 1000'i bulan kalabalık sürüler oluşturur. Kışlayan sürülerde ülke dışından gelen göçmenlerin de bulunduğu düşünülür. Buna rağmen ana göç gözlem noktalarında geçit yaptığına dair fazla kanıt yoktur. Ara sıra Orta Doğu'nun kalanında kışlamak üzere güneye doğru göçen kuşların kalabalık sürüleri sonbahar sonunda güney kıyılarından gözlenebilir. Kışın sadece ülkenin batı ve orta bölgelerinde bulunduğu düşünülür. 21 Ocak 1992'de Eşmekaya'da (Aksaray) 1500 tanesi kalabalık bir sürüde görülmüştür.

![](images/harita_Emberiza calandra.png)

**Üreme**

Çoğunlukla buğday ve diğer hububat tarlaları, çayırlar ve açık çalılık arazilerde, ara sıra çitler ve seyrek ağaçlı arazilerde ürer. Yere yapılan yuvalar (3 yuvada) boylanan ekin veya bir çalının gölgesinin korumasında, yerden yüksekteki yuvalar (7 yuvada) bir çalı veya karmaşık otların arasındaki bir çalıya kurulur. Yerden yüksekteki yuvaların bulunma olasılığı daha yüksektir, dolayısıyla yukarıdaki orana rağmen çoğunluğun yerde yuvalaması daha yüksek olasılıktır. Yuva kâse şekilli olup, otlardan örülür ve daha ince otlar, kökler ve kılla astarlanır. Türkiye'de gözlenen yumurta sayısı 4 (2 yuvada), 5 (1 yuvada), 6 (6 yuvada). Yavru sayısı: 3 (1 yuvada), 6 (1 yuvada). **MAR.** 1993'de Kocaçay Deltası'nda üreme yoğunluğu tuzcul ovada hektarda 0,76 çift, nadasa bırakılmış tarım arazilerinde hektarda 0,43 çift, tarımsal araziler ve kumullarda daha düşük yoğunlukla tespit edilmiştir (Ertan 1996). 8 Haziran 1966'da Bandırma yakınında içinde dört yumurta ve iki yavru bulunan yerde bir yuva, 25 Nisan 1966'da dörtte üçü tamamlanmış bir yuva bulunmuştur (R. F. Porter). KAD. Kızılırmak Deltası'nda 1992'de kurak çayırlar, tarlalar ve çok seyrek bitkili kumullarda üreme yoğunluğu 100 hektarda 35-50 çift olarak çıkmış, içinde yumurta olan ilk yuva 17 Mayıs'ta görülmüş, 1 Haziran'dan itibaren yiyecek taşıyan birçok erişkin gözlenmiştir [@hustings1994]. Türkiye dışında yılda iki kez kuluçkaya yattığı bilinir, bu nedenle Türkiye'de temmuz ve sonrasında hiçbir yeni tüylenmiş yavru kaydının olmaması oldukça şaşırtıcıdır. **EGE.** Altınkum'da 20 Nisan 2002'de içinde altı yumurta olan iki yuva bulunmuş, 24 Nisan 2002'de yumurtadan çıkmış yavrular olan bir yuva görülmüş olup, ilk yumurtlama tarihinin 6 Nisan olduğunu gösterir. 3 Mayıs 2001'de diğer bir yuvada içinde yaklaşık beş günlük yavrular görülmüştür. 24 Mayıs 2004'de yakın çevrede içinde altı yumurta olan bir yumurta, 29 Mayıs 2004'de altı yumurtalı başka bir yuva görülmüş, her iki yuva da yerden 0,8 m yükseklikte bir çalıda bulunmuştur. 20 Nisan 1951'de İzmir yakında 3 yumurtalı, ancak henüz kuluçkaya yatılmamış bir yuva 24 Nisan'da altı yumurtaya tamamlanmış, 26 Nisan'da kuluçkanın ileri evresinde dört yumurtalı ikinci bir yuva bulunmuştur ([@mcneile1950]). **AKD.** Göksu Deltası'nda bulunan yuvada 5 Mayıs 2004'de içinde iki yumurta, 16 Mayıs 2004'de kuluçkada beş yumurta bulunmuştur. **GDA.** 20 Mayıs 2007'de Birecik'te bir çalının içindeki yuvada dört yumurta bulunmuş, 11 Haziran 1996'da Halfeti'de dört tüylenmiş yavru görülmüştür. İç Anadolu'da şubat sonundan mart ortasına kadar tek veya çift olarak üreme alanlarına varırlar, erkekler mart ile temmuz arasında, ara sıra da ekimde öter (Wadley 1951). **DOA.** Erzurum'da 1911-12'de üreme alanlarına nisan sonu varmış, alanlardan ağustos başında ayrılmıştır (McGregor 1917).

**Alttürler ve Sınıflandırma**

Roselaar (1995) ve Byers vd. (1995) Türkiye'de bulunan alttürlerin ülkenin neredeyse genelinde nominat calandra ve belki Güneydoğu Anadolu'da Fırat ile Ceylanpınar arasında buturlini olduğu fikrindedirler. Ancak tür içindeki coğrafi varyasyon genellikle düşük ve kuşkusuz klinal olup taksonomik varyasyon yok sayılabilir (Vaurie 1956a). Eski kaynaklarda *Miliaria* cinsi altında kullanılmıştır.

## Sarı Çinte

*Emberiza citrinella*, Yellowhammer

***Çok lokal yaz konuğu, yaygın ve nispeten seyrek kış konuğudur.***

Öncelikle bir kış konuğu olup üreme durumu ve yayılışı ayrıntılı olarak bilinmemektedir. Trakya'nın kuzeyinde ürediği bildirilmiş, orada az sayıda yerli olduğu tahmin edilmekte, ancak bu bilginin teyit edilmesi gerekmektedir. Akdeniz Bölgesi'nde Orta ve Batı Toroslar'da [@deppe1990; @kirwanmartins1994] ve Güney Marmara'da [@ost1975; @martins1989] çok yerel olarak ürediği düşünülmektedir.

Genellikle üreme zamanı dağlık bölgelerdeki çalılar ve parçalanmış karışık ormanlarda orta irtifalarda bulunur. Geçit kuşu olarak bütün Türkiye'de ve kış konuğu olarak ekim başından mart sonu ve nisan başına kadar Trakya, Batı ve Orta Anadolu'da çok bol olmayacak şekilde nispeten yaygındır. Kışlaklarında en erken 6 Ekim'de en geç 18 Nisan'da görülmüştür. Doğu Anadolu'da birkaç göçmen kaydedilmiş olup ve Malatya ve Elazığ bölgesinde kışladığı bilinir.

![](images/harita_Emberiza citrinella.png)

**Üreme**

Mayıs ve haziran arasında Trakya'da öten erkekler tespit edilmiş olup burada üremesi muhtemeldir. Ancak henüz kesin bir yuva kaydı bulunmamaktadır.

**Alttürler ve Sınıflandırma**

Üreyen kuşlar incelenmiş olmasa da, bütün kayıtlar görünüşe göre erythrogenys alttürüne aittir ([@roselaar1995]). Son zamanlardaki [@panov2003] ve daha dikkatli olan [@byers1995] gibi yazarlar erythrogenys alttüründe ak başlı çintede bulunan bir grup karakterlerini tespit etmiş, bunun sarı çinte ile ak başlı çinte arasında geniş bir zaman aralığında gerçekleşen melezleşmenin ve gen akışının sonucu olduğu sonucuna varmışlardır.

## Ak Başlı Çinte

*Emberiza leucocephalos*, Pine Bunting

***Rastlantısal konuktur.***

4 belgelenmiş kayıt bulunmaktadır. 13 Mart 1974'de Ankara'da Ortadoğu Teknik Üniversitesi Yerleşkesinde 3 erkek ve 3 dişi [@beaman1986; @kasparek1986e], 2 Şubat 1997'de aynı yerde biri erkek olan beş kuş [@kirwan2003] görülmüş, 30 Kasım 2005'de Afyon'da Sandıklı ve Kızılören arasında bir erkek ve 10-16 Ocak 2008'de erişkin bir dişi fotoğraflanmıştır.

Görünüşe göre hepsi 19. yüzyılda, çoğu 1861 ile 1871 arasında İstanbul'da kalan T. Robson tarafından toplanmış toplam 6 örnek vardır. Liverpool Müzesi'nde (National Museum and Galleries on Merseyside) T11583 numarasıyla kayıtlı olan bir erkek, 1858 kışında bilinmeyen bir tarihte İstanbul'da H. Loftus tarafından toplanmış, bir müddet Canon Tristram'ın koleksiyonun bir parçası olmuştur. 31 Ekim 1865'de İstanbul Ortaköy'de toplanan bir erkek, şu anda Tring Doğa Tarihi Müzesinde bulunmaktadır (NHM 88.9.1912.524). Bunun dışında iki erişkin erkek 1869'da Robson tarafından toplanmış ve Dresser'e yollanmış ve şimdi Manchester Müzesi'nde bulunmakta olup BB03154 kayıt numaralı kuş 21 Ekim'de 'Konstantinopolis yakınındaki Kâğıthane tepelerinde ve BB03153 kayıt numaralı kuş 8 Kasım'da 'Konstantinopolis'te toplanmıştır. Biri dişi olan iki örnek, tahminen [@matheydupraz1920] tarafından kaydedilenler olup İstanbul Robert Kolej'in koleksiyonunda bulunmaktadır [@kirwan1997a]. Bu kuşlar, müzedeki çoğu kuş gibi muhtemelen yakın çevreden toplanmış olsalar da toplanma tarihi ve yeri hakkında bilgi bulunmamaktadır. Robson'un yorumlarına göre bu tür yıldan yıla sonbahar geçişinde görülse de 19. yüzyıl yazarları türü seyrek kış konuğu olarak sınıflandırmıştır.

Ortadoğu'nun başka yerlerindeki durumuna baktığımızda; İran'da az sayıda ve düzenli, Kuzey ve Orta İsrail'de az sayıda, ancak görünüşe göre düzenli kış konuğudur [@shirihai1996]. Ürdün'den iki kaydı bulunur [@minshull1996; @andrews1999]. Irak için rastlantısal konuk olarak sayılmış (Hollom vd. 1988), Kıbrıs'tan hepsi güncel ve belgeli olan eylül, kasım ve ocak-şubat aylarında toplam 3 kaydı bulunmakta [@flint1992] ve en kalabalığı 31 Aralık 1993'de Trodos Dağlarında kaydedilen 12 kuşluk sürüdür (Dutch Birding 26: 68). Suudi Arabistan'da 24 Ağustos 1979'da Doğu Eyaleti'ndeki İmhoff'da bir dişi veya genç görülmüş [@bundy1989], Lübnan'da ise toplam dört kaydı vardır [@beale2000; @ramadan2008].

![](images/harita_Emberiza leucocephalos.png)

**Üreme**

Türkiye'de yuvalamaz.

**Alttürler ve Sınıflandırma**

Türkiye'den gelen ve incelenen örnekler beklendiği gibi nominat alttüre ait çıkmıştır. Bunun dışında genellikle kabul edilen tek alttür fronto olup Batı Çin'in Çinghay ve Gansu eyaletlerinde kışlar.

## Kaya Çintesi

*Emberiza cia*, Rock Bunting

***Nispeten yaygın ve genellikle çok sayıda bulunan yerli veya yarı göçmendir.***

Trakya'da çok lokal olarak, İç Anadolu'nun bozkırında sadece güneydeki izole dağlarda ve Güneydoğu Anadolu'nun sadece kuzeybatı ucunda üreme zamanı bulunur. Batı bölgelerinde nispeten seyrektir. Dağlık arazide kayalık ve çalılarla kaplı ve bazen seyrek ağaçlı yamaçlarda bulunur. Bunun dışında Doğu Karadeniz Dağları'nda özellikle açık kızılçam (Pinus brutia) ormanında da bulunur. Üreme sezonunda özellikle 800 ile 2600 m arasında, nadiren daha alçakta, örneğin Karadeniz Bölgesi'nde 500 m ve Toroslar'da 600 m'de bulunur. Kışın daha yaygındır, deniz seviyesine kadar iner, çoğunlukla batı ve güney bölgelerinde kışlar.

![](images/harita_Emberiza cia.png)

**Üreme**

Özellikle kireçtaşı zeminli ağaç ve bodur ağaçların olduğu kayalık yamaçlarda, açık orman ve vadilerle de bulunur. Kızılcahamam'da (Ankara) orman açıklıkları, bozuk meşelikler ve kayalık yamaçlarda yuvalar (Barış vd. 1984). Yuvası yerde olup kısmen bir çalı, bodur ağaç veya kaya gölgesindedir. Bazen hafif bir oyuk veya bir yar veya duvardaki girintileri kullanır. Yuvası kâse şekilli olup ağırlıkla otlardan örülür ve daha ince otlar, kökçükler ve biraz kılla astarlanır. Türkiye'de gözlenen yumurta sayısı 4 (2 yuvada). **İÇA.** 7 Haziran 1977'de Kızılcahamam'da bir yuvada dört yumurta görülmüş [@pforr1982], 28 Nisan 1901'de İzmir'de bir taşın altında toplanan yuva ve içindeki dört yumurta Manchester Müzesi koleksiyonundadır. 4 17-23 Temmuz 1971'de Torosdağı'nın kuzey yamaçlarında 1700-2500 m'de birçok çift yavrularını beslerken görülmüş, 19 Haziran 1996'da Sertavul Geçidi'nde bir çift üç tüylenmiş yavruyu beslerken görülmüş olup, son gözlem ilk yumurtlama tarihinin 22 Mayıs olduğunu gösterir. 13 Mayıs 2005'de aynı alanda sıradışı bir yuva küçük bir çamın yerden 1 m yükseklikte gövdesine yakın bir dalda bulunmuş, içinde de yumurtadan yeni çıkmış üç yavru ve henüz çatlamamış bir yumurta görülmüş olup, bu gözlem ilk yumurtanın nisan sonunda koyulduğunu gösterir. **DOA.** 9 Temmuz 1985'de Nemrut Dağı'nda (Tatvan) bir aile grubu ve yiyecek taşıyıp uyarı sesi çıkaran bir çift ve 18 Mayıs 2006'da Çatak'ın kuzeyinde Yenimahalle'de (Van) yiyecek taşıyan bir çift gözlenmiştir.

**Alttürler ve Sınıflandırma**

Taksonomik durumu karmaşık ve revizyona açıktır. Roselaar durumu şu şekilde yorumlamıştır: Kuzey Anadolu ve Trakya boyunca nominat cia, Güney Anadolu'da en azından İzmir-Hatay hattında hordei alttürleri bulunur. Roselaar Doğu Anadolu'nun doğu ucundan gelen tahnitler prageri veya prageri ile par'ın ara formu olarak sınıflandırırken, ülkenin kalanındaki diğer popülasyonları sınıflandıramamıştır. Diğer yandan @vaurie1956ave ve @byers1995 prageri'yi geçersiz sayıp par'ın altında, hordei'yi de nominatın altına yerleştirmişler, başka yazarlarca Güney Avrupa, Balkanlar ve Türkiye'deki kuşları için kullanılan barbata alttüründen bahsetmeyerek bu alttürün geçerli olmadığını ima etmişlerdir.

Tring Doğa Tarihi Müzesi'nde Türkiye'den gelen ve hordei olarak isimlendirilen tahnitler Roselaar tarafından sıralanan bütün tayin karakterlerine bakılarak incelenmiş, ancak nominat cia'ya son derece benzediği görülmüştür; dolayısıyla hordei geçersiz bir taksondur. Hiçbir prageri incelenemese de, par alttüre ait olduğu düşünülen incelenen örnekler bu iki formun geçerliliğini ciddi şüphe altına almıştır.

## Doğu Kirazkuşu

*Emberiza buchanani*, Grey-necked Bunting

***Dar yayılışlı ve nispeten çok sayıda bulunan yaz göçmenidir.***

Başlıca Doğu ve Güneydoğu Anadolu'nun ağaçsız dağlık bölgelerinde bulunur. Kuzeyde Üst Aras Vadisi, batıda Tunceli'de Munzur Dağları'na kadar ulaşır. Yerel olarak Siverek'te bulunur, ancak tür buradan daha kuzeydoğuda bulunmaz. Çoğunlukla nisan sonu ve mayıs başı gelirler. Genellikle 1800 m'nin üstünde bulunan kurak ve dağlık arazide ürer, en azında 3000 m'ye kadar çıkar. Nadiren 1000 m kadar alçakta üreyebilir. Alçak rakımlı bazı bölgelerde Kirazkuşuyla yayılışları kesişir, ancak iki tür bir arada barınamaz [@martens1979]. Çoğu yerde yüksek yoğunlukta üreyebilir. Son zamanlarda türün bilinen yayılış bölgesinin [@kirwan1990] oldukça batısında olan Aladağlar'da (Niğde) Mayıs 1990'da gözlendiği iddia edilmiş, ancak bu gözlem muhtemelen diğer kirazkuşlarıyla karıştırılmasının sonucu olup, bu çok sık ziyaret edilen alanda türün bulunduğuna dair başka tek bir iddia bulunmamaktadır. Diğer yandan 9 Mayıs 2001'de Toprakkale'nin güneyindeki bir boğazda geçitteki bir kuşun bulunması kesin bir kayıttır [@balmer2002a], diğer bir gözlem ise 15 Nisan 1996'da Göksu Deltası'nda bulunan bir erkek bireydir (J-P. Paul). Sonbahar göçü hakkında çok az şey bilinir. Kuşların üreme alanlarında en azından kesinlikle eylül sonuna kadar kalmaktadırlar. Buna rağmen [@kumerloeve1969a] kasım başında Doğubayazıt'ın doğusunda küçük bir sürünün gözlendiğinden bahseder. Tür Batı ve Orta Hindistan'da kışlar [@sibley1990].

![](images/harita_Emberiza buchanani.png)

**Üreme**

Ülkenin en doğusu ve güneydoğusundaki yüksek rakımlarda kurak, çıplak ve çoğu zaman dik yamaçlarda ve alçak ve seyrek vejetasyonlu kayalık bölgelerde ürer. Alçak bir kaya, bodur bir ağaç veya bir ot öbeğinin altına yerde yuvalar. Çoğunlukla yalnız başına ürer. Ancak 19 Haziran 2004'da Erçek yakınındaki 1,5 kilometrelik dik ve kayalık yamaç boyunca olan 8 öten erkeğin eşit aralıkla dağıldığı ve buradaki uçurum hattı boyunca öttükleri görülmüştür. Yamacın dibinden sadece 4 m üstünde dört yumurtalı yere yapılmış ve kısmen alçak bir çalının gölgesinde bir yuva bulunmuş, yuvanın derinliği 10 cm ölçülmüştür. Yuva kâse şeklinde bitki sapları ve otlardan oluşmuş, kenarı açık tarafa bakan kısmı daha yüksek ve astarında ince otlar ve kıllar tespit edilmiştir. Kuluçka boyu başka yerlerde 5 olup 3-5 arasında değişir. Görentaş'ın batısında (Van) 2 Haziran 1969'da bir çiftleşme kaydedilmiştir, bu kayıt Türkiye Kuş Raporu'nda [@ost1972] yanlış olarak 31 Mayıs olarak geçer. Van çevresinde 20 Haziran 1990'da içinde hav tüylü yavru bulunan yuva, yumurta koymanın haziran başında başladığını gösterir. 23-24 Temmuz 1992'de Akdoğan Gölü'nde ve 29 Temmuz 2000'de Doğubayazıt yakınındaki İshak Paşa Sarayı'nda aile grupları ve gençler gözlenmiştir. Ermenistan'da yuva yapımı 21 Mayıs 1995 ve 20 Haziran 1972'de gözlenmiş, 29 Mayıs 1962'de içinde yumurta olan bir yuvaya, 15 Haziran 1972'de içinde 5 yumurta olan başka yuvaya rastlanmış, bu yumurtalar 18 Haziran'da çatlamıştır [@adamian1999]. Bu tür Türkiye'de veya yurtdışında yılda iki kere kuluçkaya yatabilir.

**Alttürler ve Sınıflandırma**

Türkiye'de cerrutii alttürü bulunur. Toplam 3 alttür tanımlanmış olsa da tür içindeki coğrafi varyasyon azdır, dolayısıyla türü monotipik olarak değerlendirmek daha doğru olabilir.

## Boz Çinte

*Emberiza cineracea*, Cinereous Bunting

***Batıda nadir ve lokal, doğuda yaygın ve çok sayıda bulunan yaz göçmenidir.***

İlk olarak Türkiye'den Strickland tarafından 1836'da Bornovo'dan toplanan örnekle tanımlanmıştır. Tip örneği Cambridge Üniversitesi Zooloji Müzesinde saklanmaktadır (CUMZ27Fri(E)/23/r/1). Türkiye'deki yayılış bölgesinin parçalı olduğu düşünülür. Oldukça lokal ve genellikle seyrek bulunan yaz göçmenidir. Çalıyla kaplı yüksek arazilerde ve Güneydoğu Anadolu'da daha alçak irtifada korunaklı vadilerdeki gür ve sulak vejetasyonda bulunur. Doğu Anadolu'nun güney kısımlarında ve kuzeyde Doğubayazıt ve Bitlis'e kadar görülmüştür. Her iki alttür de birbirleriyle karışmadan ürer. Cinerecea alttürü Marmara'nın en güneyi ve İzmir'den Doğu Toroslar'a kadar, semenowi alttürü ise Gaziantep'in 40 km batısından İran ve Irak sınırına kadar ürer. Semenowi alttürü lokal olarak Güneybatı İran'da Zagros Dağlarında ürer. Türkiye dışında bu tür sadece Yunan adalarından Midilli (Lesbos), Sakız (Chios), İksiri (Skyros), ve belki İkarya (Ikaria) ve Sisam (Samos) adalarında ürer [@birdlife2000; @albayrak2002]. Türkiye'de yaklaşık 2000 m'ye kadar, çoğunlukla 800-1200 m arasında yayılış gösterir. Kışın gelen çok sınırlı kayıttan kışlama bölgesinin Sudan, Eritre, güneybatı Suudi Arabistan ve Yemen olduğu düşünülmektedir.

İlkbahar geçidinde genellikle nisanın birinci haftası ve istisnai olarak mart ortasından itibaren güney kıyılarında kaydedilmiştir. Batı İç Anadolu'daki güncel bir kaydı [@bradshaw1994] ve istisnai olarak Karadeniz Bölgesi'nde, 14 ve 18 Nisan 1992'de semenowi alttürünün Kızılırmak Deltası'nda [@hustings1994] kaydı vardır. Bu kayıtlar Almanya, Helgoland'dan Haziran 1877'de [@gatke1896] ve Danimarka Skagen'dan 2005 Mayıs sonunda (Dutch Birding 27: 280) gelen kayıtlarla türün dünya üzerindeki en kuzeydeki üçüncü kayıtlarını oluşturmaktadır. İlkbahar geçidi haziran başına kadar devam edebilir. Üreme alanlarından hareket ise ağustos başında başlar. Bazı kuşlar kuzeye doğru normal yayılışının dışındaki alanlara dağılırlar. Munzur Dağlarında ağustos sonu görülen semenowi alttüründen olan erkek büyük ihtimalle bir göçmendir. Türkiye'den hareket genellikle eylül ortasında sonlanır, ancak başıboş kuşların 25 Ekim'e kadar, gözlendiği iddia edilir [@kasparek1985]. Tring Doğa Tarihi Müzesinde Meinertzhagen'ın koleksiyonundan semenowi alttürüne ait erkek bir örneğin (1965.M.16238) etiketinde toplanma tarihi 23 Ekim, toplanma yeri Şam olarak geçmektedir.

![](images/harita_Emberiza cineracea.png)

**Üreme**

Kalın ve kısa otlar, dağınık çalılar ve büyük kayaçların bulunduğu kaya parçaları serpilmiş yamaçlarda bulunur. Daha yüksek irtifalarda çoğunlukla uçurumlar ve büyük kaya çıkıntılarında bulunur. Yuvası yerde seyrek vejetasyonda bulunur ve bir yandan alçak bir kaya veya çalının gölgesindedir. Durnalık'ta (Gaziantep) 9 Mayıs 2004'de bulunan içinden bir dişinin uçarak uzaklaştığı yeni ancak boş yuva kayalık bir yamaçta küçük ve dağınık ağaçların bulunduğu bir alanda olup kısmen yatay bir kayanın siperindeydi. Bu yuva hemen hemen tam bir tas şeklinde olup, bitki kökleri ot ve yosundan örülü, alttan kalın bir yosun tabakasıyla destekli ve küçük köklerle astarlıydı. Türkiye'de gözlenen yumurta sayısı 3 (1 yuvada), 6 (1 yuvada). Manchester Müzesinde bulunan tek yumurta İzmir civarında 10 Mayıs 1899'da toplanmıştır. Yavru sayısı: 4 (2 yuvada). **EGE.** Bornova'da 23 Mayıs 1954'de ağzında besin taşıyan huzursuz edilmiş erkek görülmüş, dolayısıyla yavrular muhtemelen yuvadan ayrılmıştı. Aynı yerde 20 Mayıs 1951'de yuvadan ayrılmış ve neredeyse uçabilecek durumda tüylenmiş bir yavru görülmüş olup ([@mcneile1950]), yumurtlama zamanının nisan sonu olduğuna işaret eder. Gene İzmir çevresinde nisanın ikinci yarısı bulunan bir yuvada yumurtalar olan [@kruper1875], 24 Mayıs'ta içinde 3 yumurta başka bir yuva görülmüştür [@hue1970]. Pamukkale'de erken bir tarih olan 4 Nisan 1996'da alanı içinde öten 2-3 erkek görülmüş, 1 Temmuz 1999'da Menemen ve Manisa arasında 2 aile grubuna rastlanmıştır. (P. Castell). 23 Mayıs 1969'da Baykan'da (Siirt) bulunan yuvada 6 yeni yumurta, bir diğerinde de 4 tane 2-3 günlük yavrular bulunmuş olup, yumurta koymanın mayıs başında olduğuna işaret etmektedir [@chappuis1973]. **GDA.** 11 Haziran 1996'da Halfeti'de (Şanlıurfa) bir erişkin tüylenmiş bir yavruyu beslerken görülmüş. Diğer bütün kayıtlar Gaziantep'ten gelmektedir. 8 Haziran 1993'te bir çiftleşme görülmüştür. 27 Nisan 2005'de bir dişinin yuva malzemesi taşımaktaydı. 18 ve 21 Mayıs 2007'de iki yuva yapım aşamasındaydı. 2 Haziran 1998'de bulunan bir yuvada 6-7 günlük yavrular, yumurta koymanın yaklaşık 11 Mayıs'ta gerçekleştiğine işaret eder. 11 Haziran 1990'da içinde dört yavru bulunan bir yuva bulunmuştur. 8 Haziran'da, iki kere 14 Haziran'da ve 23-26 Haziran arasında yiyecek taşıyan erişkinlere rastlanmıştır. 6-7 Haziran 2006'da görülen birkaç çift ve yeni tüylenmiş yavruları en yoğun yumurtlama döneminin mayıs başı olduğuna işaret eder. 14 Haziran 2010'da tüylenmiş bir yavruyu besleyen erişkin görülmüştür. 16 Ağustos 1974'de üç tane tüylenmiş yavruyu besleyen bir dişi görülmüş ve yavrunun ikinci kuluçkadan olduğu tahmin edilmiştir. Midilli'de 7 Mayıs 1995'de yiyecek taşıyan bir çift rastlanmış, 14 Mayıs 1995'te başka bir çiftin yuvasında ise iri bir yavru gözlenmiştir.

**Alttürler ve Sınıflandırma**

Alttürlerden cinerecea Marmara Bölgesi'nin en güneyinden en azından Doğu Toroslar'a kadar kıyı boyunca uzanır. Semenowi alttürü ise Gaziantep'in batısından İran ve Irak sınırına kadar yayılış gösterir. [@roselaar1995] iki alttürün yayılış bölgesi arasındaki sınırı Fırat nehri çevresinde çizmiştir, ancak gerek Gaziantep bölgesinde çekilen fotoğrafların etütleri, gerek ilk yazarın kendi gözlemleri semenowi'nin burada bulunduğunu ortaya koymuştur [@martins1989; @kirwanmartins2000; @kirwan2003]. Bazı gözlemciler, örn. M. Schwalbe ve K. M. Olsen, birbirinden bağımsız olarak bölgede iki alttürün de bulunduğunu ve hatta birbirleriyle karıştıklarını iddia etmişler. Hal böyleyken, iki ayrı allopatrik tür olma ihtimali göz önüne alınarak ikisi arasındaki akrabalığın özellikle vokalizasyon ve moleküler tekniklerle araştırılması gerekmektedir. Nitekim Tring Doğa Tarihi Müzesi veya Manchester Müzesinde incelenen preparatların hiçbiri bir ara formun varlığına dair yeterli belirtiler göstermez.

## Kirazkuşu

*Emberiza hortulana*, Ortolan Bunting

***Yaygın ve çok sayıda bulunan yaz göçmeni ve geçit türüdür.***

Kurak ve çalılık alanlar, tarım alanları ve kayalık alanlarda yüksek bölgelerde genellikle 750-2600 m arasında ve istisnai olarak Doğu Anadolu'da 3300 m'ye kadar [@kumerloeve1969a] ürer. Bunun yanı sıra daha alçak bölgelerdeki orman kenarlarında Ege'de 80-300 m, Marmara'da 300 m'nin üstü ve Karadeniz Bölgesi'nde 200 m'nin üstünde ürer [@kumerloeve1962b]. Görünüşe göre İç Anadolu'nun çoğunda üremez ve Trakya'da oldukça lokaldir.

Hem ilkbahar, hem de sonbahar geçişinde bütün bölgelerden çok daha yaygın ve bol sayıda kaydedilir. Ara sıra, örn. Ardeşen'de Eylül 1973'de olduğu gibi, 100 bireyi aşan kalabalık sürülerin geçidi görülebilir. İlkbahar göçmenleri mart sonundan itibaren gelirler, en istisnai kayıt 16 Mart'tadır. Ancak yoğun geçişleri nisan ortasından önce olmaz. Geçiş mayıs ortasına kadar devam eder, güney bölgelerimiz buna istisna değildir. Sonbahar geçişi ağustos sonu ve eylülün ilk yarısı tepe yapar, bazıları eylül sonuna kadar kalırlar. En geç kayıt 31 Ekim'dedir.

![](images/harita_Emberiza hortulana.png)

**Üreme**

Açık, otlu arazilerde, çoğunlukla seyrek ve bodur ağaçların olduğu tepe yamaçlarında, bazen kaya kütleleri veya tek ağaçların yakınında yuvalar. Bunun yanı sıra çayırlar, yaylalar, mısır tarlalarının kenarları, orman kenarları veya açık ormanlarda da bulunur. Yuvasını zemine, otların arasında veya çıplak toprak üzerine yapar. Bir bitki kümesinin veya alçak bir çalı veya kayanın korunaklı altını seçer. Yuva kâse şekilli olup, bitki gövdeleri, otlar ve köklerden örülür ve daha ince otlar, kökler ve kıllarla astarlanır. Türkiye'de gözlenen yumurta sayısı 3 (1 yuvada) veya 4 (1 yuvada). Yavrular hakkında bir veri yoktur. **GDA.** Işıklı'da (Gaziantep) 8 Mayıs 1989'da bulunan yuvada dört yumurta bulunmuştur. **DOA.** Temmuz 1969'da Varto çevresinde birçok genç görülmüş, 9 Temmuz 1986'da Van ve Erçek arasında bir aile grubuna rastlanmıştır. KAD. 28 Haziran 1977'de Bolu yakınında bulunan yuvada yaklaşık 6 günlük bir yavru görülmüş olup [@pforr1982], ilk yumurtanın 7 Haziran'da koyulduğunu göstermektedir. 5 Haziran 1996'da Abant Gölü'nde ve 11 Temmuz 1986'da Kale'de erişkinlerin yuvaya yiyecek taşıdığı gözlenmiştir. 28 Haziran 1969'da İspir'de bir aile grubu gözlenmiş, 11 Haziran 2004'de Eskipolat'ta iki tüylenmiş yavrunun erişkinlerce beslendiği gözlenmiştir. **İÇA.** 28 Haziran 1977'de bulunan yuvada 3 yumurta kaydedilmiş, 8 Haziran 1977'de tüylenmiş yavrula gözlenmiş [@baris1984], 5 Haziran 1996'da erişkin yiyecek taşırken gözlenmiştir. 17 Haziran 1977'de Sultansazlığı'nda tüylenmiş yavrular gözlenmiştir [@kasparek1985]. **MAR.** 14 Haziran 1966'da Çatal Dağı'nda bir çift ve tüylenmiş bir yavru görülmüş, 18 Temmuz 1988'de Ayvacık'ta bir genç gözlenmiştir. 26 Haziran 1973'de Kösedere'de görülen yeni tüylenmiş bir yavru, ilk yumurtlamanın mayıs sonunda olduğunu gösterir. Manchester Müzesi'nde bulunan tek yumurta 27 Mayıs 1876'da Krüper tarafından İzmir çevresinde toplanmıştır. 17-23 Temmuz 1971'de Torosdağ'da yeni tüylenmiş yavruları besleyen erişkinler, ilk yumurtanın haziran sonunda koyulduğunu gösterir. Ötüşü özellikle nisan sonu ile temmuz arasında duyulur, bu da yayılış bölgesinin geri kalanında olduğu gibi yılda iki kez kuluçkaya yattığını gösterir.

**Alttürler ve Sınıflandırma**

Monotipik bir türdür.

## Kızıl Kirazkuşu

*Emberiza caesia*, Cretzschmar's Bunting

***Yaygın ve çok sayıda bulunan yaz göçmenidir.***

Başlıca Marmara Bölgesi'nin güney ve batı kısımları, Ege, Akdeniz ve Doğu Anadolu Bölgelerinde bulunur. Trakya'da ve İç Anadolu'nun güney sınırında lokal olarak, Güneydoğu Anadolu'nun doğusu ve Doğu Anadolu'nun güneyinde ise çok lokal olarak bulunur. Yazın Batı Karadeniz'de görülmüştür. Kendisine özgü bir habitatı vardır; Akdeniz bitki örtüsünün veya açık çam ormanının bulunduğu çıplak ve kayalık yamaçlarda bulunur. Ara sıra deniz kıyısındaki genellikle 200-800 m rakımlı, seyrek olarak 1200 m'ye kadar yüksekliklerde farklı diğer habitatlarda da bulunabilir. İlkbaharda mart ortasından itibaren gelmeye başlarlar. İlk kayıt 16 Mart'tır. Sonbahar göçü genellikle ağustos ortasında başlar, ancak eylülün üçüncü haftasından sonra nadire kaydedilir. Son kayıt 20 Eylül'dür. Geçiş zamanı özellikle de sonbaharda belki biraz daha yaygındır, tayinde şüpheler olsa da Doğu Anadolu'nun doğusundan kasım başında kaydedilmiştir [@kumerloeve1967a].

![](images/harita_Emberiza caesia.png)

**Üreme**

Kayalık vadilerdeki kurak tepelerin yamaçlarında kısa otlarla kaplı çıplak zemine ürer. Çalılar, kaya parçaları ve bazen de ağaçlar gibi yüksek noktalar ötmek için kullanılır. Yuvası yere, bodur bir ağaç, çalı veya kayanın dibine çok iyi şekilde saklanır ve kısmen gölgededir. Akdeniz Bölgesi'nde bir arpa tarlasında da üremiştir [@castell1997]. Yuva kâse şekilli olup otlar ve bitki kökleriyle örülür ve otlar, kökler ve kıllarla astarlanır. Türkiye'de gözlenen yumurta sayısı 3 (1 yuvada), 5 (1 yuvada). Yavru sayısı 4 (3 yuvada), 5 (2 yuvada). **AKD.** 31 Mart 2000'de üreme alanlarında öten erişkinler kaydedilmiştir. Acıgöl yakınında 10 Mayıs 1899'da içinde 5 yumurta olan bir yuva bulunmuştur [@selous1900]. 15 Mayıs 1974'de Finike yakınında içinde 5 tane tüylenmek üzere olan yavru, 22 Mayıs 1993'de Silifke'nin kuzeyinde içinde yaklaşık 2 günlük 5 yavru olan bir yuva, 30 Mayıs 1995'de Göksu Deltası'nın kuzeyinde içinde yavru olan bir yuva görülmüştür. 24 Mayıs 1999'da Akseki çevresinde yuva yapan bir çift, 22 Haziran 1990'da tüylenmiş bir yavru ve 24 Mayıs 1999'da ebeveynler tarafından beslenen yeni tüylenmiş yavrular görülmüş olup, son gözlem ilk yumurtlama tarihinin nisan sonu olduğunu gösterir. **EGE.** 4 Mayıs 2001'de Manisa'da yeni tüylenmiş yavrular bulunmuş olup, ilk yumurtlama tarihinin nisan başı olduğunu gösterir. 11 Mayıs 1951'de İzmir yakınında yuva içinde dört tüylenmiş yavru bulunmuştur ([@mcneile1950]). [@mcneile1950], aynı zamanda 24 Mayıs 1950 ve 11 Mayıs 1951'de Manisa'da erişkinlerin yiyecek taşıdığını gözlemiş, 2 Mayıs 1950 ve 4 Mayıs 1951'de İzmir yakınında erişkinlerin uyarı seslerini duymuş, 20 Mayıs 1951'de İzmir yakınında tüylenmiş yavrular gözlemiştir. 22 Mayıs 1999'da Akköy'de tüylenmiş yavrular gözlenmiştir, 30 Mayıs 2004'de burada bulunan bir yuvada 3 yumurta, 1 Haziran 2004'de bulunan başka yuvada yaklaşık 2 günlük 4 yavru görülmüş olup ilk yumurtlama tarihinin mayıs ortası olduğunu gösterir. İç Anadolu'da 10 Haziran 1998'de Hasan Dağı'nda yuva yapımı ve içinde yavru olan bir yuva gözlenmiştir. **GDA.** Işıklı'da 8 Haziran 1993'de içinde yaklaşık 6 günlük 4 yavru bulunan bir yuva ve 7 Haziran 2006'da iki farklı yuvaya ait tüylenmiş yavrular gözlenmiştir. 14 Haziran 1996'da yiyecek taşıyan bir erişkin gözlenmiştir. **DOA.** 10 Temmuz 1979'da Tatvan'da yavrusunu besleyen bir erkek gözlenmiştir (van den Berg ve Damhuis 1981). Bütün bu kayıtlar diğer bölgelerde olduğu gibi yılda iki kez kuluçkaya yattığını gösterir.

**Alttürler ve Sınıflandırma**

Monotipik bir türdür.

## Bahçe Çintesi

*Emberiza cirlus*, Cirl Bunting

***Yaygın ve çok sayıda bulunan yerlidir.***

Batı Karadeniz Bölgesi, Marmara Bölgesi ve Ege Bölgesinin kuzey ve iç kısımlarında yaygın ve tahminen eskisi kadar bol olmayan bir yerlidir. Güney Ege'de nadirdir. Kalan bölgelerde daha lokal olup İç Anadolu ve Toroslar'ın alçak kısımlarında seyrek olarak bulunur. Üreme döneminde alçak irtifadaki makilikler, sık çalılık ve ormanlık alanlar, baltalıklar ve meşeliklerde bulunsa da en sık görüldüğü habitat çalılık ormanlarla kaplı alçak tepelerdir. Bu habitatlar Türkiye'deki kuş gözlemcilerinin dikkatini nadiren çektiği için türün gerçek durumu bulanıktır. Ara sıra kışın ve belki göç zamanı az sayıda Akdeniz Bölgesi'nde de gözlenmiştir. Görünüşe göre Akdeniz Bölgesi'nde eskiden daha boldur.

![](images/harita_Emberiza cirlus.png)

**Üreme**

Orman, orman kenarı, zeytinlik ve yol kenarlarındaki çalılar, bodur ağaçlar ve çitlerde yaşar. Çoğunlukla tepelik arazilerde, çalı bulunması koşuluyla da ova ve düzlüklerde bulunur. Kocaçay Deltası'nda alüvyal ormanın açık ve kurak kısımlarında ve tarım arazilerinde çok bol sayıda ürer. 1993'de yapılan çalışmada alüvyal ormandaki üreme yoğunluğu hektarda 0,39 çift iken ormandan kazanılan kurak ve çeşitçe zengin tarımsal arazilerde hektarda 1,2 çift değerine kadar yükselir (Ertan 1996). Yuvalar (5 yuvada) yerden 0,7-1,6 m yükseklikte olup çeşitli çalılar ve bir keresinde budanarak bodur kalmış bir çamda bulunmuştur ([@mcneile1950]). Yuva ot, yosun ve köklerden oluşan bir kâse olup kıl ve otlarla astarlanır. Türkiye'de gözlenen yumurta sayısı 3 (1 yuvada), 4 (2 yuvada), 5 (2 yuvada) ve 6 (1 yuvada). İçinde iki yumurta bulunan bir yuva yumurtaları tamamlanmamış olarak değerlendirilmiştir. Yavru sayısı: 3 (1 yuvada) ve 4 (1 yuvada). **EGE.** 3 Nisan 1984'de Bafa Gölü'nde yuva yapımı gözlenmiş (Kasparek 1988a), 30 Nisan 2003'de içinde dört tane neredeyse tüylenmiş yavru görülmüş olup yumurtlama tarihinin nisan başı olduğunu işaret eder. [@mcneile1950] 1950, 51 ve 54'de İzmir'de toplam 7 yuva bulmuştur. 22 Mayıs 1950'de içinde henüz iki yumurta bulunan, 15 Mayıs 1951'de kuluçkaya yeni yatılmış 5 yumurtalı, 26 Mayıs 1951'de 6 yumurtalı birer yuva, 28 Mayıs 1951'de içinde 4 ve 5 yumurta olan iki yuva ve 28 Mayıs 1951'de kuluçka evresinin sonunda olan 4 yumurtalı olan bir yuva bulunmuştur. [@mcneile1950]'nin bulduğu bazı yuvalar ikinci kuluçka olabilir. Bunun dışında 27 Mayıs 1954'de içinde tüyleri çıkmış yavru olan bir yuva bulmuştur. **İÇA.** 6 Mayıs 1993'de Kızılcahamam'da içinde yumurtadan yeni çıkmış üç yavru bulunan bir yuva, yumurtlama tarihini yaklaşık 20 Nisan olarak gösterir. **AKD.** 22 Mayıs 1989'da Çamiçi'nde tüylenmiş yavrular, 15 Temmuz 2004'de bir genci besleyen bir erkek gözlenmiştir. **MAR.** 3 Haziran 2006'da Kocaçay Deltası'nda bulunan yuvada 3 yumurta sayılmış, 14 Haziran 1966'da Çatal Dağ'da ve 11 Haziran 1969'da Çamlıca'da yiyecek taşıyan erişkinler kaydedilmiştir. 18 Haziran 1973'de Kilyos'ta yiyecek taşıyan birçok erişkin, 21 Haziran 1973'de Vize'de tüylenmiş yavrular ve 17 Haziran 1973'de Bebek'te yeni tüylenmiş yavrular gözlenmiş olup son gözlem yumurta koyma tarihinin 21 Mayıs olduğunu işaret eder. KAD. Temmuz 1966'da Gerze'de 3-5 aile grubu ve 9 Haziran 1975'de yavrularını besleyen erişkinler gözlenmiştir.

**Alttürler ve Sınıflandırma**

Monotipik bir türdür [@svensson1992].

## Küçük Çinte

*Emberiza pusilla*, Little Bunting

***Rastlantısal konuktur.***

21 Mart 1910'da Erzurum'da bir sarı çinte sürüsünün içinde olduğu iddia edilen 3 bireyin gözlemi tanı için gerekli ayrıntılarla desteklenmemiştir [@mcgregor1917]. [@matheydupraz1920] İstanbul Boğazı'ndan gelen tarihi belirsiz kayıtlar konusunda belirsiz olsa da Robert Kolej'in koleksiyonunda (İstanbul, Bebek) iki örneği gördüğünü belirtir. tür nadir bir kış konuğu olarak değerlendirirken [@elwes1870], von Gonzenbach'ın tahminen 19. yüzyılın ortasında İzmir bölgesinde örnekler topladığını belirtir [@kruper1875].

Son zamanlarda G. Trommer 10 Kasım 1968'de Tatvan'da 7 kuş gözlemiş [@kumerloeve1969a], ardından bu kaydı geri almıştır. Kızılırmak Deltası'ndan iki iddia bulunmaktadır; 15 Nisan 1992'de görülen ve kısaca duyulan bir kuş ve 26 Nisan 1992'de yakından gözlenen bir erkek [@hustings1994]. Ancak her iki kayıt için de kapsamlı ayrıntılar sunulmamıştır.

Küçük çinte Ortadoğu ülkelerinde rastlantısal konuk veya olası çok nadir geçit kuşudur. İran, İsrail, Ürdün, Kuveyt, Lübnan, Umman ve Birleşik Arap Emirlikleri'nde [@hollom1988; @ullman1991] kaydı vardır. Kıbrıs'ta Ekim 1957'deki bir gözlem yayımlanmış, ancak Flint ve Stewart (1992) tarafından değerlendirilerek reddedilmiştir.

![](images/harita_Emberiza pusilla.png)

**Üreme**

Türkiye'de yuvalamaz.

**Alttürler ve Sınıflandırma**

Monotipik bir türdür.

## Ak Kaşlı Çinte

*Emberiza rustica*, Rustic Bunting

***Rastlantısal konuktur.***

Günümüzde fotoğraflarla belgelenmiş iki kayıt vardır. Ekim 2004'de Gaziantep yakınında ve 18 Ocak 2008'de erkek olduğu düşünülen bir birey Karasu (Sakarya) çevresinde gözlenmiştir (Soner Bekir).

19\. yüzyılın ikinci yarısında itibaren ve muhtemelen 1860'tan sonra toplam 5 örnek toplanmıştır. İki tanesi İstanbul bölgesinden görünüşe göre Robson tarafından ve diğer iki tanesi 20. yüzyılın başında toplanmıştır. Bunlardan en azından biri genç bir dişi olup 24 Ekim 1971'de Büyükdere'de ökse ile yakalanmış ve Dresser'e yollanmış [@kasparek1990a] ve bugün Manchester Müzesi'nde BB02963 numaralı kayıtla bulunmaktadır. Kalan son örnek İstanbul'un kuzeyinde 14 Şubat'ta toplanmış, ancak hangi yıla ait olduğu bilinmemektedir. Daha güneyde ise genç bir erkek 1882 ile 1884 arasında bir 12 Aralık'ta Schrader tarafından Mersin yakınında toplanmış ve Laubmann Koleksiyonuna teslim edilmiştir. Bu örnek bugün Münih Devlet Zooloji Koleksiyonu'nda (Zoologische Staatssammlung Munich) bulunmaktadır [@roselaar2003]. Bunun dışında I. C. Parrot 24 Şubat 1904'de Kuzeybatı Anadolu'da Pirgos'ta bir ak kaşlı çinte toplanmış olup, bu lokalitenin günümüzde Çanakkale, Yuvacık olması olasıdır [@kumerloeve1966d; @kumerloeve1975a]. [@kirwan1996b] İstanbul Bebek'te bulunan Robert Kolej'in koleksiyonunda (şimdi Saint-Joseph Lisesi Müzesi'nde) erkek olduğu düşünülen bir genç örnekten bahseder. Bu örnek, her ne kadar diğerleri gibi 19. yüzyıl sonu, 20. yüzyıl başında İstanbul çevresinden toplanmış olsa da, görünüşe göre daha önce belirtilen kaynaklarda belirtilen örneklerden ayrıdır.

Ortadoğu'nun kalanında, İran ve İsrail'de bu tür nadir bir geçit kuşu ve Mısır, Kuveyt, Umman, Suudi Arabistan (Doğu Eyaleti), Suriye, Birleşik Arap Emirliklerinde [@hollom1988], Ürdün (Teeb ve Hamidan 2002) ve Lübnan'da [@beale2000; @ramadan2008] rastlantısal konuk olarak listelenir.

![](images/harita_Emberiza rustica.png)

**Üreme**

Türkiye'de yuvalamaz.

**Alttürler ve Sınıflandırma**

Türkiye'de toplanmış örnek materyal bekleneceği gibi Kuzey İskandinavya'dan doğuda Orta Sibirya'ya kadar uzanan bölgede üreyen nominat alttür özelliklerini taşımaktadır [@byers1995].

## Kara Başlı Çinte

*Emberiza melanocephala*, Black-headed Bunting

***Yaygın ve çok çok sayıda bulunan yaz göçmenidir.***

Karadeniz Bölgesi'nin çoğunda, özellikle Doğu Karadeniz'de ürememektedir. Her türlü tarım arazisi ve çalılık arazilerde üreyen tipik kuşlardandır. Genellikle 2400 m'nin altında olsa da yer yer 2900 m'ye kadar, hatta göç sırasında daha da yukarıda görülür. Üreme alanlarına Güneydoğu Anadolu, Akdeniz ve Ege'de nisan ortasında, orta ve kuzey bölgelere ise genellikle mayıs başında gelir. Bunun yanında en azından mayıs ortasında kadar Türkiye'nin kuzey ve batısında üreyen kuşların geçidi belirgindir. En erken iki kez 28 Mart'ta görülmüştür. Genellikle göç sırasında küçük gruplar halinde bulunur, ara sıra yüzlerce bireyden oluşan sürüler görülebilir. Erkeklerin daha önce vardıkları düşünülür. Üreme genellikle mayıs başı ve ortasında başlar. Geriye göç ağustos sonunda başlar ve eylül sonunda tamamlanır. En geç kayıt 31 Ekim'de Van Gölü'nden gelir.

![](images/harita_Emberiza melanocephala.png)

**Üreme**

Çoğunlukla tarlaların sınırındaki oldukça sık çalılık, maki ve çitlerde, bunun yanında bahçeler, meyve bahçeleri, açık ormanlar ve çok geniş tarlaların yabani otlarla kaplı kenarlarında ürer. Yuvasını bir çalı, küçük bir ağaç veya yabani ot, devedikeni veya sık orman altı bitki örtüsüne genellikle yerden 0,5-1,0 m (31 yuvada) yüksekliğe kurar; en yüksek yuva yerden 2,5 m'de bulunmuştur. Hiçbir çalının olmadığı tarım arazilerde yerde de yuvalaması mümkün olsa da, bu henüz kanıtlanmamıştır. Yuvası çoğu zaman tohum kılıfları ayrılmamış olan bitki gövdeleri ve kuru yapraklardan kâse şeklinde örülür ve daha ince otlar ve kılla astarlanır. Yumurta sayısı 3 (7 yuvada), 4 (28 yuvada), 5 (12 yuvada). Bunların dışındakiler yumurtaları tamamlanmamış yuvalardır. Yavru sayısı: 3 (1 yuvada), 4 (6 yuvada), 5 (5 yuvada). **MAR.** 6 Haziran 1966'da Manyas Gölü'nde içinde dört yumurta olan bir yuva bulunmuş, 19 Haziran 1973'de yiyecek taşıyan erişkinler gözlenmiş, 25 Haziran 1973'de Kösedere'de bir çift ve yeni tüylenmiş yavruları gözlenmiş olup yumurtlama tarihinin mayıs sonu olduğunu gösterir. Doğu Anadolu'da haziranın ilk yarısında içinde yumurta olan dört yuvalardan en erkeni 5 Haziran 2001'de yumurtaları tamamlanmamış bir yuvadır. KAD. 26 Haziran 1986'da aile grupları gözlenmiştir. **EGE.** Altınkum'da (Aydın) 23 Nisan 2003'de çok az kuş bulunurken 3 Mayıs'ta birbirlerini kovalayan, öten ve uyarı sesi çıkaran yüzlercesi görülmüş, 4 Mayıs'ta yarısı tamamlanmış bir yuvada bulunmuş, 8 Mayıs'ta aynı yuva tamamlanmış ve içinde iki yumurta bulunmuştur. Ege'nin diğer bölgelerinde mayısta toplam 21 yuva kaydedilmiş, bunların en erkeni 7 Mayıs'ta yumurtaları tamamlanmamış bir yuva olup, 19 Mayıs 1950'de içinde bir guguk yumurtası olan bir yuva ([@mcneile1950]) ve mayıs sonunda içinde küçük yavrular olan dört yuva bulunmuştur. **AKD.** 2 Mayıs 1970'de Amik Gölü'nde yuva yapımı gözlenmiş, 15 Mayıs 2004'de yapım aşamasında iki yuva bulunmuştur. 13 Mayıs 2004'de Demirkazık'ta bulunan tamamlanmış bir yuvada henüz yumurta koyulmamıştır. Demirkazık'ta mayıs ortası ve haziranın ortası arasında bulunan sekiz yuvada yumurtalar görülmüş, haziran ortasında yumurtadan yeni çıkan yavrular, 10 Haziran ile temmuz arasında ise dört ayrı yuvadan çıkmış tüylenmiş yavrular görülmüştür. **İÇA.** Mayısın son haftasında içinde yumurta olan beş yuva, haziranın ilk yarısında içinde yumurta olan altı yuva bulunmuş, 10 Haziran 1988'de yuva yapımı gözlenmiş, içinde yavru olan bir yuva bulunmuştur. 8 Ağustos 1998'de tüylenmiş yavruların yanında bir çift gözlenmiştir. **GDA.** 5 Mayıs 1992'de Halfeti'de, 3 Haziran 2001 ve 10 Mayıs 2004'de Gaziantep'te ve 11 Mayıs 2004'de Birecik'te yuva yapımı gözlenmiştir. 7 Mayıs 1970'de Birecik'te bulunan bir yuvada dört yumurta sayılmıştır. 17 Mayıs 2004'de Işıklı ve Durnalık'ta bulunan iki yuvada yumurtalar görülmüş, haziranın ilk yarısında içinde yumurta olan beş yuva bulunmuştur. 3 Haziran 2001'de Yeşilce'de bulunan yuvada dört küçük yavru sayılmış, 6-12 Haziran 2006'da içinde yavru olan dört yuva sayılmıştır. 12 Haziran 1996'da tüylenmiş yavrular, 14 Haziran'da da yanında uçan yavrular olan birçok çift gözlenmiş. Bu tür yayılışının diğer bölgelerinde olduğu gibi Türkiye'de de tahminen yılda iki kez kuluçkaya yatar.

**Alttürler ve Sınıflandırma**

Monotipik bir türdür.

## Kızıl Başlı Çinte

*Emberiza bruniceps*, Red-headed Bunting

***Rastlantısal konuktur.***

İk kez.

![](images/harita_Emberiza bruniceps.png)

**Üreme**

Türkiye'de yuvalamaz.

**Alttürler ve Sınıflandırma**

Monotipik bir türdür.

## Bataklık Çintesi

*Emberiza schoeniclus*, Common Reed Bunting

***Lokal ve orta sayılarda yerli, yarı göçmen geçit türü ve kış konuğudur.***

Karadeniz Bölgesi'nde 1992 ilkbaharında Kızılırmak Deltası'ndaki çalışmada tespit edilen 800-1200 çift, yüksek ihtimalle ülkedeki en kalabalık popülasyondur. Bunun yanında İç ve Doğu Anadolu'da doğu ve güneyde İran ve Irak sınırına kadar yayılır. Marmara Bölgesi ve Ege'nin bazı kısımlarında nispeten seyrek ve oldukça lokaldir. İç Anadolu'da 1000 m'ye, Doğu Anadolu'da da en azından 2000 m'ye kadar ürer.

Geçiş dönemi, özellikle de sonbaharda yaygın ve genellikle boldur. Kışın batı ve orta bölgelerinde çoğu sulakalanda ekim sonundan mayısa kadar bulunur; bazen 250'i bulan kalabalık sürüler özellikle akşamüstü gözlenebilir.

![](images/harita_Emberiza schoeniclus.png)

**Üreme**

Açık bataklıklar, sazlıklar ve göllerdeki su kenarı vejetasyonunda ürer. Yuvası genellikle çok iyi gizlenmiş olup yere yakın içine girilmez sık vejetasyonda bulunur. Yuvayı bitki kökleri, otlar ve karayosunlarıyla örer, kıllar ve ince otlarla astarlar. KAD. Kızılırmak Deltası'nda 5 Mayıs 1992'de içinde yumurta olan bir yuva bulunmuş [@hustings1994], Temmuz 1972'de dört yavrulu iki çift ve üç yavrulu bir çift gözlenmiştir [@dijksen1985]. **İÇA.** 25 Mayıs 1992'de Eşmekaya'da bulunan yuvada yumurtaların hepsi koyulmuş olup toplam üç yumurta sayılmış, ikinci bir yuvada 23 Mayıs 1992'de yumurtadan yeni çıkmış dört yavru görülmüş olup, yumurtlama tarihinin mayıs başında olduğuna işaret eder. 8 Mayıs 1967'de Eber Gölü'nde yuva yapımı gözlenmiştir. **DOA.** 14 Temmuz 1986'da Van Sazlığı'nda bir erişkin ve bir genç, 4 Ağustos 1992'de bir aile partisi gözlenmiştir. Yukarıdaki gözlemler çok sınırlı olsa da yumurta sayısı genellikle 4 veya 5'tir. Bu kayıtlar diğer bölgelerde olduğu gibi yılda iki kez kuluçkaya yattığını gösterir.

**Alttürler ve Sınıflandırma**

Bataklık çintesinin dünya üzerinde üç alttür grubu bulunur; kuzeyde *schoeniclus* grubu, koyu gagalı *intermedia* grubu ve soluk renkli *pyrrhuloides* grubu. Bu gruplar görünüşe göre evrimsel olarak farklı soylardan gelirler [@aou1998]. Türkiye'de üreyen kuşlar intermedia grubuna ait kalın gagalı bir veya birden çok alttüre (*intermedia*, *reiseri* ve *caspia*) aittir. Türkiye'ye gelen gözlemciler [@ost1975] Karadeniz Bölgesi'nde ve Doğu Anadolu'da üreyenleri intermedia formu olarak tanılamışlardır, ancak toplanan örnekler bu iddiayı yalanlar. [@roselaar1995] Anadolu'da intermedia formunun varlığından bahsetmemekte, bu formun yayılış bölgesini İtalya, Korsika ve Hırvatistan'ın Adriyatik kıyılarıyla sınırlar. [@roselaar1995] ülkenin batı ve orta bölgelerinde üreyenler popülasyonları reiseri, en doğudakileri de caspia formuna sokar. Bu iki alttür arasında klinal (İng. cline) bir geçiş bulunur. Bu görüş ikinci kez [@byers1995] tarafından da ifade edilmiştir. Aharoni tarafından Amik Gölü'nden toplanan örnekler toplayıcısı tarafından pyrrhuloides olarak tanımlansa da burada ve Akdeniz kıyısındaki diğer alanlarda üreyenler makul bir biçimde korejewi formuna dâhil edilmiştir ([@roselaar1995]). Korejewi alttürü güneydoğu İran'da tanımlanmış olup, bunun kuzeyde kuzeydoğu İran ve Afganistan, batıda kuzey Suriye'ye kadar yayılış gösterdiği düşünülür [@roselaar1995]. Buna rağmen [@byers1995] türün yayılış bölgesini güneydoğu İran'la sınırlamış ve bölgedeki varlığını şüpheli bulmuştur.

Kış göçmenlerinin çoğunluğu nominat forma veya intermediate grubuna ait daha kalın gagalı alttürlere aittir: [@kumerloeve1966-67] kışın Amik Gölü'nde toplananların en çok ukrainae'ye benzediğini belirtmiş, Roselaar ise burada toplananların tschusii olarak değerlendirmiştir. Balkanlar gibi yakın bölgelerde toplanan örnekler incelendiğinde, en azından batı bölgelerindeki kış göçmenlerinin büyük ihtimaller nominat/stresemanni ve tschusii/othmari olması düşünülür. Stresmanni alttürü nominat schoeniclus'tan ayrı olarak görülmesi için yeterli sayıda özellikten yoksun olup nominat altında değerlendirilmelidir. Aynı şekilde tschusii, othmari ve belki de reiseri alttürlerini tek bir isim altında değerlendirmek en doğrusudur; bu durumda othmari diğerlerinden önceliklidir.

## Mahmuzlu Çinte

*Calcarius lapponicus*, Lapland Longspur

***Rastlantısal konuktur.***

İki kaydı vardır. 2 Kasım 2006'da İstanbul Rumelifeneri'nde bir kuş fotoğraflanmıştır [@bekir2007].

Bunun dışında Braun (1901) türün İstanbul Boğazı'nda olduğundan ayrıntı vermeden bahseder. 18 Eylül 1987'de Çarşamba'nın kuzeyinde Kadılık'ta kısaca görülen ve duyulan kuşun kaydı [@kirwanmartins2000] gerekli ayrıntılardan yoksundur. Türün başka bir Ortadoğu ülkesinden kaydı yoktur [@porter1996], ancak Bulgaristan'da kaydedilmiş olup İtalya'da az sayıda (Snow ve Perrins 1998), Ukrayna'da ise yüksek sayılarda [@byers1995]düzenli olarak bulunmaktadır.

![](images/harita_Calcarius lapponicus.png)

**Üreme**

Türkiye'de yuvalamaz.

**Alttürler ve Sınıflandırma**

Burada bahsedilen kuşu büyük ihtimalle nominat alttür olup, bu takson Kuzey Norveç ile Doğu Sibirya arasında ürer (Byers vd. 1995).

## Alaca Çinte

*Plectrophenax nivalis*, Snow Bunting

***Nadir ve lokal kış konuğudur.***

Son zamanlarda toplam sekiz kayıt bulunmakta olup bunların dördü Kızılırmak Deltası'ndandır. 1 Şubat 1992'de Balık Gölü'nün hemen kuzeyinde sekiz birey [@dijksen1992], 7 Kasım 1992'de Liman Gölü'nün çevresinde toplam 46 birey [@kirwan1993e], 1 Kasım 2004'de ve 28 Kasım 2006'da üç birey [@balmer2007a] görülmüştür. Diğer kayıtlar, 13 Şubat 2005'de Kulu Gölü'nde görülen, 21 Kasım 2006'da Vize'de, 27 Kasım 2006'da İğneada'da [@balmer2007a] ve 22 Ekim 2007'de tekrar Vize'de fotoğraflanmış birer kuştur.

19\. yüzyıldaki kayıtları temel alan [@braun1901], [@matheydupraz1920] ve daha sonraki yazarlar tarafından İstanbul Boğazı'nda düzensiz kış konuğu ve geçit kuşu olarak değerlendirilmiştir [@kasparyan1956; @kumerloeve1961]. Ancak bu iddiayı destekleyebilecek tek bir örnek bulunmuş olup, eskiden Robert Kolej'in müzesinde bulunmaktaydı [@kirwan1997a]. Görünüşe göre bu tür 1905-06 kışında İstanbul'daki kuş pazarlarında satılmaktaydı [@braun1908].

![](images/harita_Plectrophenax nivalis.png)

**Üreme**

Türkiye'de yuvalamaz.

**Alttürler ve Sınıflandırma**

Türkiye'de toplanmış bir örnek artık bulunmamaktadır. Ancak bahsedilen kuşların alttürü neredeyse kesin olarak *vlasowae* olmalıdır. Bu alttür en Kuzeydoğu Avrupa Rusyası'ndan Sibirya'da Çukotski Yarımada'sına kadar üreme yayılışı gösterir, kışın güneye iner ve batıda Macaristan ve Romanya'ya kadar uzanır [@byers1995].

